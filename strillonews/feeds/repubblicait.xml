<?xml version="1.0" encoding="ISO-8859-1"?>
<giornale id="6577b1468f1c40fc84d6245c7f5f94f34dcdda3b53213cb082e2b60efdd61b46"><lingua>it</lingua><testata>Repubblica punto it</testata><edizione>2014-11-15</edizione><sezione xmlns:fo="http://www.w3.org/1999/XSL/Format" xmlns:xs="http://www.w3.org/2001/XMLSchema" xmlns:fn="http://www.w3.org/2005/xpath-functions" id="f1eb13aace4c50be33756fbd4770f24f1be97139e01a8aa4fb117edb2db93643"><nome>Homepage</nome><articolo><titolo><![CDATA[Cgia: nel 2014 per i contribuenti un saldo positivo di 3,1 mld]]></titolo><testo><![CDATA[MILANO - La pressione fiscale rimane molto elevata (43,3%) ma nel 2014 i contribuenti italiani hanno beneficiato del saldo fiscale positivo: +3,1 miliardi di euro. Lo sostiene l'Ufficio studi della Cgia che ha messo a confronto aumenti e diminuzioni fiscali. I tagli (pari a 11,8 miliardi di euro) sono stati nettamente superiori agli aumenti di imposta (8,7 miliardi). Dall'analisi delle voci che compongono la lista delle principali riduzioni di imposta avvenute nel 2014, la Cgia segnala il bonus di 80 euro (misura pari a 6,6 miliardi), il "bonus Letta" (sgravio da 1,5 miliardi), l'eliminazione della maggiorazione Tares (1 miliardo), la riduzione dell'aliquota della cedolare secca (1 miliardo) e la deduzione del 30% dal reddito di impresa dell'Imu applicata sugli immobili strumentali (714 milioni). Per contro, invece, tra i principali aumenti fiscali avvenuti quest'anno si registra l'introduzione della Tasi (3,8 miliardi di gettito), l'aumento della tassazione delle rendite finanziarie (720 milioni), l'incremento dell'imposta di bollo sul dossier titoli (627 milioni) e la riduzione della deduzione forfetaria dei redditi derivanti dai contratti di locazione (627 milioni). In attesa che venga approvata entro la fine dell'anno la legge di Stabilità - nota l'associazione degli artigiani - pare di capire che il saldo fiscale del 2015 potrebbe essere ancor più favorevole rispetto al risultato conseguito quest'anno. "Era da molto tempo che ciò non accadeva - osserva il segretario Giuseppe Bortolussi - a far pendere l'ago della bilancia a favore dei contribuenti italiani è stato il bonus fiscale introdotto nella primavera scorsa dal Governo Renzi. In linea di massima possiamo affermare che i maggiori benefici economici sono andati ai redditi medio bassi".]]></testo></articolo><articolo><titolo><![CDATA[G20, Renzi in Australia per spingere sulla crescita]]></titolo><testo><![CDATA[BRISBANE - Chiuso l'accordo con la minoranza Pd sul Jobs Act, incassata la promessa di un'approvazione ultraveloce della delega lavoro, Renzi è atterrato in Australia per giocarsi la mano più importante sul grande tavolo internazionale: il vertice G20 di Brisbane. Un forum dove la maggioranza dei leader  -  per una volta è la Merkel a stare sulla scomoda poltrona degli accusati - spinge decisamente per interventi pro-crescita che possano far centrare l'obiettivo di un 2% di sviluppo. Lo stesso primo ministro Tony Abbot, ospite e presidente di turno di questo incontro "informale" dei venti grandi che assommano il 90 per cento del Pil mondiale, ha voluto mettere la creazione di posti di lavoro e la crescita al centro della discussione, relegando tutto il resto a margine. Persino il clima, da sempre nel menu di questi summit spesso ricchi di dichiarazioni e avari di fatti, stavolta è finito in fondo alla lista. Anzi, quando i giornali australiani hanno chiesto ad Abbot di commentare l'accordo "storico" tra Usa e Cina sul cambiamento climatico, il primo ministro ha risposto in maniera quasi sprezzante: "Non siamo qui per parlare di cose che forse accadranno tra 16 anni (il 2030 è la data concordata tra cinesi e americani per la riduzione delle emissioni ndr), ma per concentrarsi sui posti di lavoro e la crescita". Non a caso lo sherpa italiano Armando Varricchio, nei giorni scorsi spiegava che "l'agenda italiana e quella australiana coincidono perfettamente".   E' proprio l'enfasi sulla crescita la chiave per capire quante aspettative Renzi nutra sui risultati del vertice australiano. Al suo debutto in un G20, il premier italiano ha l'occasione dimostrare che le sue priorità in Europa  -  occupazione e investimenti  -  coincidono di fatto con le ricette che tutti i grandi considerano prioritarie rispetto al mero conseguimento del pareggio di bilancio. L'Europa, ammonisce infatti il segretario americano al Tesoro, Jack Lew nel discorso preparato per il G20 "deve fare di più per evitare un decennio perduto". Una pressione, quella dei Grandi per la crescita, che può essere utile al premier italiano anche per rintuzzare le voci di una nuova richiesta di correzione della legge di Stabilità da parte della Commissione Ue. Ritratto su un giornale locale con muta da sub e una tavola da surf pronto a sfidare le onde, Renzi potrà cavalcare dunque un sentimento comune a quasi tutta la comunità economica, tranne appunto la Germania. E certamente aiuta il rapporto appena pubblicato dal Fondo monetario internazionale, alla vigilia del summit di Brisbane, in cui si ingiunge esplicitamente ai paesi con surplus di bilancio  -  in Europa non c'è nemmeno da chiedersi a chi si riferisca - di darsi da fare con investimenti pubblici e privati per smuovere la domanda. Poi, ovviamente, per influenzare la crescita conta molto altro. La situazione di grande caos geopolitico da est a ovest, dalla Libia alla Siria fino all'Ucraina non aiuta di certo. Oggi Renzi ne discuterà in un faccia a faccia a pranzo con Putin in una suite dell'hotel Hilton. C'è poi la questione della corruzione (altro freno alla crescita), un tema nell'agenda del G20 e proprio l'Italia in questi mesi ha co-presieduto il gruppo di lavoro anticorruzione. Infine gli investimenti. Alla sua prima apparizione internazionale dopo la nomina, il presidente della commissione Ue Juncker sarà chiamato a esporre il suo programma per i famosi 300 miliardi di investimenti europei sui quali si è impegnato. Renzi lo starà ad ascoltare attentamente. Roma ha evitato di mettere Juncker in imbarazzo sull'affare Luxleaks, lo scandalo che lo ha lambito in quanto ex primo ministro lussemburghese. E il G20 rischia di essere per Juncker un palcoscenico ancora più scivoloso visto che tra i punti principali in discussione c'è proprio la lotta ai paradisi fiscali (un pallino di Abbot) e il contrasto all'elusione delle grandi multinazionali. "Dobbiamo fare di più per dare il calcio di inizio e sostenere la ripresa economica". E' quanto sottolinea il presidente della commissione Ue, Jean Claude Juncker in un tweet postato mentre segue i lavori del G20 di Brisbane. Ma il sostegno di Renzi e degli altri leader Pse ha una contropartita, quella degli investimenti europei. E su questo che il presidente della Commissione sarà giudicato. La visita australiana, oltre al bilaterale già fissato con Putin, prevede un altro faccia a faccia importante. Quello con il primo ministro indiano Narendra Modi. Tra poche settimane è previsto infatti il rientro in India di uno di due fucilieri del San Marco, Massimiliano Latorre (in Italia per curarsi) e il governo italiano spera di sbloccare la trattativa con la nuova leadership di Delhi. Per Renzi sarebbe la notizia più bella da riportare a casa. Si comincia subito, mentre in Italia è notte. Oltre all'incontro con Putin ne è previsto un altro con la presidente brasiliana rieletta Dilma Rousseff e con il segretario generale dell'Ocse, il messicano Angel Gurria.  E dopo aver incontrato il primo ministro australiano, Renzi ha avuto un lungo colloquio anche con Putin. Al centro del colloquio - secondo quanto si apprende - la situazione in Ucraina, in Libia ed in Siria. E, ancora, il recente incontro di Milano in occasione del vertice Asem. Renzi ha incontrato anche Obama. Un colloquio informale si è svolto durante una pausa dei lavori del G20. Come immortalato anche da una fotografia del portavoce di Renzi, postata su Twitter, i due leader di governo si sono parlati per diversi minuti nella hall del Centro Eventi e Congressi, poco prima di fare il loro ingresso nella sala che ospita la grande tavola rotonda.]]></testo></articolo><articolo><titolo><![CDATA[Obama al G20: "Contro i cambiamenti climatici pronti tre miliardi di dollari per i paesi emergenti"]]></titolo><testo><![CDATA[BRISBANE - Il presidente americano Barack Obama, appena arrivato a Brisbane, in Australia, dove si è aperto il vertice G20, ha annunciato che gli Stati Uniti metteranno a disposizione dei paesi emergenti tre miliardi di dollari per combattere i cambiamenti climatici dovuti ai gas serra e all'inquinamento. Nessun paese è immune al cambiamento climatico, che è la maggiore sfida da affrontare: "Ogni paese ha la responsabilità di fare la sua parte". Lo ha sottolineato il presidente Usa, annunciando il contributo di tre miliardi di dollari al Fondo Internazionale per aiutare i paesi più poveri ad affrontare gli effetti del cambiamento climatico. "Se gli Stati Uniti e la Cina hanno raggiunto un accordo, anche il mondo lo può fare"ha aggiunto Obama. Accordo Usa-Cina. L'annuncio del leader statunitense segue a meno di 72 ore la storica intesa raggiunta tra Usa e Cina per la protezione dell'ambiente. Lo storico accordo, annunciato congiuntamente dal presidente Usa e dal collega cinese Xi, prevede nuovi obiettivi di riduzione delle emissioni di carbonio degli Usa e l'impegno della Cina di fermarne l'aumento entro il 2030. L'amministrazione Usa si è impegnata a ridurre le emissioni del 25-28 % entro il 2025, sulla base dei dati fissati nel 2005. L'impegno della Cina. E' la prima volta che la Cina si impegna ad un intervento per eliminare i gas serra. Pechino e Washington sono responsabili del 45 % delle emissioni di Co2 mondiali. Funzionari americani hanno rivelato che l'accordo tra i due paesi più inquinatori al mondo è stato ottenuto dopo negoziati segreti tra Stati Uniti e Cina durati nove mesi, compresa una lettera di Obama a Xi. L'intesa propone un approccio comune che potrebbe stimolare gli sforzi per negoziare un nuovo accordo globale sul clima entro il 2015. Barriera corallina a rischio. Fra le priorità per proteggere l'ambiente anche la difesa della Barriera Corallina: "Non ho avuto tempo per visitare la Grande Barriera Corallina, ma voglio tornare e voglio che le mie figlie tornino e che siano in grado di portare a loro volta le loro figlie. Voglio che sia qui fra 50 anni", rivolgendosi indirettamente all'Australia. L'Australia è presidente del G20 e non ha voluto inserire il cambiamento in agenda, preferendo i temi economici. La Grande Barriera Corallina è - secondo alcuni rapporti - in pericolo a causa del cambiamento climatico, e alcune indiscrezioni ritengono che le autorità del Queensland stiano facendo lobby sull'Onu affinché non la dichiari in 'pericolo'. Affrontare il cambiamento climatico non può essere un lavoro solo del governo. "I cittadini, specialmente i giovani come voi, devono far sentire la loro voce - ha affermato Obama rivolgendosi agli studenti - perchè meritate di vivere le vostre vite in un mondo più pulito". "Sradicare Ebola". Nel corso del G20 il leader hanno affrontato un altro tema: si sono detti profondamente preoccupati "per l'epidemia di Ebola" e si sono impegnati a fare tutto il necessario per "sradicarla" e intervenire sulle sue conseguenze economiche e umanitarie "nel breve termine". E' quanto si legge in un comunicato rilasciata al termine del primo giorno di vertice.  ]]></testo></articolo><articolo><titolo><![CDATA[Maltempo, tregua finita: allarme in Liguria, Veneto, Lombardia ed Emilia-Romagna]]></titolo><testo><![CDATA[ROMA - La tregua dal maltempo sta per finire e torna la preoccupazione per le regioni settentrionali della penisola. In Liguria, dove l'allerta non è mai finita, una nuova perturbazione porterà in serata forti piogge su tutta la regione. Domani previsti picchi forti sulle stesse aree colpite già da due ondate di maltempo, tra Verbano, Biellese, Alto Novarese e sull'Appennino Ligure. Sorvegliati speciali i territori di Chiavari e Valfontanabuona e nel genovese tra Varazze e Voltri, dove sono già crollate due case ed evacuate trenta famiglie. In vista dei peggioramenti, la Protezione Civile della Regione fa salire da allerta 1 ad allerta 2 il livello massimo a partire dalle 21 di questa sera fino alla mezzanotte di sabato. Nello spezzino in vista dei peggioramenti è sospesa l'attività didattica nelle scuole in aree esondabili. Frana nel borgo di Monterosso, nelle cinque Terre, che è parzialmente isolato da questa mattina a causa di un cedimento che blocca la principale via di accesso al paese. Il fango si è riversato improvvisamente sulla strada, occupando tutta la carreggiata di detriti, non ci sono feriti. Le piogge intense interesseranno l'alto Piemonte, Liguria, e da domani Lombardia, Toscana, Lazio, prealpi venete e friulane. Attesa anche la neve sulle Alpi a una quota compresa tra 1500 e 2000 metri. In particolare al Nord sono previsti accumuli di piogge fino a 100 mm in 24 ore. Cresce l'allerta anche in Emilia-Romagna e in Veneto per la portata del Po: il livello del fiume continua a crescere. Cominciano a preoccupare anche gli affluenti del grande fiume: preallarme per la piena del Panaro nel Ferrarese, dove il sindaco firma una ordinanza di evacuazione per i residenti nelle aree comprese tra la riva e l'argine del corso d'acqua. Il primo cittadino di Ferrara, Tiziano Tagliani, spiega di aver emesso "un'ordinanza per l'evacuazione degli abitanti e la sospensione delle attività produttive e ricreative presenti nelle aree golenali. Attualmente si sta provvedendo alla notifica dell'ordinanza agli interessati e a trovare una sistemazione alternativa a coloro che hanno manifestato questa necessità: al momento due, forse tre, persone". La Protezione civile regionale fa sapere: "In relazione al transito della piena del fiume Po presso la confluenza del fiume Panaro, considerato l'incremento costante del livello del Panaro stesso nel tratto terminale, con superamento della soglia 2 nella sezione di Bondeno, per l'effetto di rigurgito del fiume Po, sentito il parere della Provincia di Ferrara e di Aipo, si attiva la fase di preallarme per il comune di Bondeno". Tra gli effetti attesi, sempre secondo il comunicato della Protezione civile, "possibili allagamenti di aree golenali e limitrofe con potenziale interessamento di abitazioni o attività produttive e permanenza di livelli idrometrici tali da destare preoccupazione per possibili criticità arginali". Forti rovesci attesi anche in Veneto, dove il centro regionale della Protezione civile, per garantire un monitoraggio costante della situazione, ha emesso oggi un avviso di allarme al livello massimo-rosso nell'area attraversata dal fiume Po e lo stato di attenzione e preallarme nel resto del territorio regionale. L'allerta partirà da mezzogiorno di sabato per durare fino alla mezzanotte di domenica. Da domani il peggioramento interesserà anche la Lombardia, nel frattempo a Milano, dopo la tregua di oggi, si continua a lavorare per riportare la situazione alla normalità. Le piogge dei giorni scorsi hanno causato due vittime: il pensionato annegato a nel lago Maggiore a Ispra nel varese e il trentaseienne morto nel cremonese, recuperato dai sommozzatori dei vigili del fuoco vicino a un mulino in disuso invaso dall'acqua. Già da stasera è atteso un graduale afflusso di correnti da sud-ovest che porterà precipitazioni sparse e in prevalenza deboli. Dalla mattina di sabato 15 ci sarà una estensione dei fenomeni con l'intensificazione della ventilazione a tutte le quote, da est in pianura e da sud in montagna. Il tempo inizierà amigliorare da domenica 16: al mattino sono attese ancora precipitazioni deboli o localmente moderate, più probabili su fascia alpina e prealpina.]]></testo></articolo><articolo><titolo><![CDATA[Sciopero sociale contro il Jobs Act: a migliaia nelle piazze tra uova, scontri e proteste]]></titolo><testo><![CDATA[ROMA - A Padova lo scontro tra manifestanti e polizia, con quattro agenti più il capo della Mobile rimasti feriti. A Pisa gli studenti provano a sfondare il cordone delle forze dell'ordine davanti al palazzo della Provincia. A Roma il blitz dei lavoratori sul Colosseo. A Napoli il blocco della tangenziale. A Milano, invece, petardi e fumogeni sono stati lanciati davanti alla sede della Borsa, a piazza Affari. Sono oltre venti i cortei organizzati in tutti Italia per lo 'Strike Sociale', una mobilitazione promossa da Fiom, Cobas e sindacati autonomi, studenti e precari, attivisti per i diritti civili, esponenti dei centri sociali e delle "occupazioni culturali". Bergamo. Momenti di tensione a Bergamo quando un gruppo ha raggiunto la sede della Cgil, facendo una deviazione dal tragitto autorizzato del corteo, e ha iniziato a lanciare uova e accendere fumogeni. Sono seguiti momenti concitati tra i manifestanti e le forze di polizia, con insulti e spintoni da parte dei giovani in corteo. La situazione si è normalizzata dopo pochi minuti. I manifestanti si sono poi diretti in via Camozzi, dove hanno lanciato alcuni palloni da calcio come forma di singolare protesta contro la sede della banca Intesa Sanpaolo che sponsorizza l'Expo. Anche in questo caso lanci di uova contro la banca e gli agenti. Bari. Sono circa mille, secondo gli organizzatori, i partecipanti allo "sciopero sociale contro le politiche del governo Renzi" indetto anche a Bari dai sindacati di base tra cui Usb e Cobas, e dalle associazioni studentesche tra cui Uds Puglia per "dire no - come si legge in numerosi striscioni - alla precarietà". Al grido "Renzi, Renzi, vaf. .. .", i manifestanti, tra i quali ci sono lavoratori precari, rappresentanti di 'Alternativa Comunista' e anche alcuni migranti, stanno percorrendo le vie del centro cittadino per poi arrivare alla sede della presidenza della Regione Puglia (video). Palermo. Lancio di fumogeni e uova durante il corteo studentesco a Palermo, partito stamane da piazza Politeama e composto da migliaia di giovani provenienti da tutte le scuole. Qualcuno indossa la maschera di Anonymus, simbolo dei movimenti di protesta di tutto il mondo. Presa di mira anche la sede di Unicredit, bersaglio del lancio di uova. La polizia monitora la situazione. La mobilitazione, battezzata 'Blocchiamotuttoday', e caratterizzata da blocchi stradali, con conseguente paralisi del traffico in vari punti del centro, è stata organizzata dal coordinamento studenti medi in occasione dello sciopero generale nazionale, per contestare le politiche sociali e del lavoro del governo, e manifestare "la ferma opposizione alla riforma scolastica". Torino. Si è concluso in piazza Castello, nel cuore di Torino, il corteo di studenti e sindacati di base "contro il Jobs Act e per il salario, i diritti, la libertà". Un migliaio le persone che hanno sfilato per le vie del centro scandendo slogan contro l'attuale politica economica del governo. Alcune uova sono state lanciate contro la sede del Miur, in corso Vittorio Emanuele. Un episodio isolato: il sequestro da parte della Digos di mazze, bastoni, petardi e secchi di letame, prima del via della manifestazione, ha evitato i disordini. A Napoli il blocco della tangenziale. A Milano, invece, petardi e fumogeni sono stati lanciati davanti alla sede della Borsa, a piazza Affari. Sono oltre venti i cortei organizzati in tutti Italia per lo 'Strike Sociale', una mobilitazione promossa da Fiom, Cobas e sindacati autonomi, studenti e precari, attivisti per i diritti civili, esponenti dei centri sociali e delle "occupazioni culturali". A fornire le cifre della mobilitazione è la 'Rete della Conoscenza' che parla, complessivamente, di oltre 100mila tra studenti e precari nelle piazze. Nel dettaglio, più di 15mila a Roma, 10mila a Milano, 5mila a Torino e 20mila a Napoli.]]></testo></articolo><articolo><titolo><![CDATA[Lavoro, via alla fase due. Pronti indennizzi esentasse se licenziati non fanno causa e largo ai contratti aziendali]]></titolo><testo><![CDATA[ROMA. A questo punto, nove mesi dopo il giuramento di Matteo Renzi al Quirinale, non c'è più un solo banchiere centrale, esponente di governo europeo o investitore estero che non presenti quella domanda. Giunti al cuore di ogni incontro privato, è sempre la stessa: cosa c'è dentro la scatola della riforma del lavoro, e quando quell'oggetto salterà fuori. Più che sui decimali di deficit, è sui dettagli e la portata della revisione delle regole sul lavoro che si gioca la posizione politica dell'Italia in Europa e la sua tenuta finanziaria sui mercati nel 2015. A Palazzo Chigi questa pressione si avverte ed è anche per questo che in questi giorni si lavora per precisare gli ingranaggi del Jobs Act, e gettare le basi di quella che, nei piani, dovrebbe essere la fase due della riforma del lavoro. Il Jobs Act, con il contratto a tutele crescenti per i nuovi assunti, partirà da zero e riguarderà circa 1,5 milioni di dipendenti in più ogni anno su 23 milioni circa di occupati: è un intervento che per ora cambia solo al margine il mondo del lavoro. La seconda fase invece interessa la grande maggioranza, perché riguarda la contrattazione collettiva. Ecco gli interventi principali. CONTRATTAZIONE. Il governo vuole considerare per legge come preminente la contrattazione aziendale rispetto a quella collettiva. Le intese decentrate potranno modificare i limiti su salari, orari e organizzazione. LICENZIAMENTI. L'intenzione è di rendere conveniente l'indennizzo ai lavoratori licenziati che non ricorrono al giudice. Datore di lavoro e dipendente avranno pochi giorni per accordarsi senza l'intervento della magistratura. In questo modo verrebbe alleggerito il lavoro dei tribunali e resa più rapida la risoluzione dei casi. Gli indennizzi saranno quasi esentasse e potranno arrivare fino ai 24 mesi di salario ordinario. L'ARTICOLO INTEGRALE SU REPUBBLICA IN EDICOLA E SU REPUBBLICA +]]></testo></articolo><articolo><titolo><![CDATA[Tfr: Confcommercio, lo chiederà in busta paga un lavoratore su 5]]></titolo><testo><![CDATA[MILANO - Il 20% circa dei lavoratori nelle imprese fino a 49 addetti è intenzionato a chiedere al proprio datore di lavoro il Tfr (trattamento di fine rapporto) che maturerà nel 2015. E' quanto rivela l'indagine realizzata da Confcommercio-Imprese per l'Italia, in collaborazione con Format Research, sui lavoratori dipendenti a tempo indeterminato nelle imprese fino a 49 addetti dell'industria e del terziario, il 91,9% dei quali risulta al corrente della misura prevista dal governo. Il provvedimento - stima la ricerca - potrebbe impattare su circa 300. 000 imprese fino a 49 addetti, che subiranno quindi un aggravio della propria capacità finanziaria. Nel dettaglio, il 18,1% degli intervistati ha dichiarato di essere intenzionato a chiedere il Tfr, il 18% al momento non si è dimostrato in grado di affermare se eserciterà o meno tale opportunità, mentre il 63,9% non è interessato. L'idea di chiedere il Tfr in busta paga - sottolinea la studio - prevale tra i lavoratori di sesso maschile, giovani, single che vivono nella famiglia di origine, con un'età compresa tra i 25 e i 34 anni, impiegati come operai o comunque con mansioni a carattere esecutivo in imprese del Nord-Ovest, soprattutto quelle che hanno un numero di addetti compreso tra sei e venti. Il 60% circa dei lavoratori utilizzerà l'anticipo di Tfr per i consumi, o comunque per effettuare quelle spese delle quali hanno necessità, il 40% circa ha affermato che lo ritirerà per risparmiarlo, magari mettendolo in banca. Le imprese che più probabilmente potrebbero risultare in difficoltà a causa del nuovo provvedimento sono quelle con un numero di addetti tra 20 e 49 e quelle operative nel settore di attività economica dell'industria nelle regioni del Nord Ovest e del Nord Est. Tra le imprese dell'industria (manifattura e costruzioni), il 34,3% (circa 170mila imprese) subirà la richiesta di anticipo del Tfr in busta paga da parte di alcuni dei propri dipendenti. Tale quota si attesta attorno al 10% presso le imprese del terziario (commercio, turismo e servizi), pari a circa 110 mila imprese. Nel dettaglio, tra le imprese con un numero di addetti compreso tra 2 e 5, il 15,6% (circa 186mila imprese) subirà la richiesta di anticipo del Tfr in busta paga da parte dei propri dipendenti. Tale quota si attesta attorno al 27% presso le imprese con un numero di addetti compreso tra 6 e 9 (54mila), al 26% presso quelle tra 10 e 19 addetti (33mila), al 20% presso le imprese tra 20 e 49 addetti (10mila). Tra le imprese del Nord-Ovest, il 37% (circa 168mila imprese) subirà la richiesta di anticipo del Tfr in busta paga da parte dei propri dipendenti. Tale quota si attesta attorno al 14% presso le imprese del Nord-Est (52mila imprese), al 10% presso le imprese del Centro Italia (35mila imprese), al 6,7% presso quelle del Mezzogiorno (28mila imprese).]]></testo></articolo></sezione><sezione xmlns:fo="http://www.w3.org/1999/XSL/Format" xmlns:xs="http://www.w3.org/2001/XMLSchema" xmlns:fn="http://www.w3.org/2005/xpath-functions" id="5c1664a49bc596152467eb65cf15a803e208fb4bc40f96bb28f45df564c13fe2"><nome>Cronaca</nome><articolo><titolo><![CDATA[Milano, il Pirellone paga 4mila 500 euro (più Iva) per mandare in tv la 'sua' Ombretta Colli]]></titolo><testo><![CDATA[Ombretta Colli torna in tv, ma a pagamento. In diretta su Telelombardia e Antenna3 forse già entro fine mese con Eccellenza donna. Un dibattito sull'attività del comitato per le Pari opportunità presieduta dalla ex soubrette ed ex presidente della Provincia di Milano, che al costo di 4mila 500 euro (più Iva) ha acquistato uno spazio televisivo sulle due note emittenti locali. La cifra è riportata sul preventivo inviato dal gruppo Telelombardia alla Colli e allegato alla delibera approvata due giorni fa dall'Ufficio di presidenza del consiglio regionale per autorizzare la spesa. Un particolare che non è sfuggito al Movimento 5 Stelle, che ha votato contro. Ma invano. "Per principio siamo contrari ai finanziamenti alle televisioni locali - spiega Eugenio Casalino, il componente grillino nell'Ufficio di Presidenza guidato dal ciellino Raffaele Cattaneo - Ma in questo caso non ci sembra nemmeno una iniziativa utile. Capisco se avessimo aumentato la dotazione del comitato per la Pari opportunità, ma non è così". Il budget per l'intero anno del comitato presieduto dalla Colli è di 10mila euro. Il costo della trasmissione dibattito è pari alla metà, anche se si tratta di un finanziamento aggiuntivo. A condurre il dibattito sarà Giorgia Colombo, la stessa che ogni settimana intervista il governatore Roberto Maroni nel programma Orario continuato. L'offerta di Telelombardia prevede la replica del dibattito, che andrà in onda dalle 12 alle 13 su Antenna3 e dalle 13 alle 13. 45 su Telelombardia. Per la Colli, che ha un passato da cantante ma anche da soubrette prima di fare politica in Forza Italia con Silvio Berlusconi, è un ritorno al piccolo schermo. Da quando è stata nominata presidente del comitato per le Pari opportunità del consiglio regionale della Lombardia se ne erano perse le tracce. Forse anche per questo, nel testo della delibera che ha approvato il finanziamento della trasmissione a pagamento, si parla "di rendere maggiormente visibile, anche all'esterno, il ruolo e l'attività svolta dall'organismo regionale".]]></testo></articolo><articolo><titolo><![CDATA[Treviso, rubata e ritrovata poco dopo auto con dentro bimbo di 2 mesi]]></titolo><testo><![CDATA[VEDELAGO (Treviso) - 'Rapito' e ritrovato sano e salvo in poco più di un'ora senza nemmeno probabilmente accorgersi di quanto stava succedendo. Protagonista involontario della storia che questa sera a Vedelago (Treviso) ha gettato nella disperazione due coniugi trevigiani, il loro figlio di due mesi lasciato in auto dalla mamma scesa ad acquistare un gelato. La macchina, una Volkswagen Touran nera, ha fatto gola al ladro di turno che vedendo l'automobilista scendere è salito a bordo filandosela senza accorgersi dell'ospite, a quanto pare addormentato, che stava trasportando. Almeno fino a quando, dopo circa 5 chilometri, a San Marco di Resana (Treviso), si è reso conto che a bordo c'era il bambino ed ha preferito abbandonare l'auto rubata. Anzi, il malvivente, secondo una prima ricostruzione, ha suonato al campanello di una casa avvertendo della presenza di un bambino, fuggendo poi con una seconda vettura guidata da un complice. Nel frattempo si era messa in moto una imponente caccia al ladro: le forze dell'ordine avevano diffuso targa e descrizione dell'auto, con ancora legati ai retrovisori esterni i fiocchi azzurri per festeggiare la nascita del piccolo. Per cercare la vettura era stato fatto decollare anche un elicottero dei carabinieri.]]></testo></articolo><articolo><titolo><![CDATA[Bufalotta, favola gay in un asilo nido. Le associazioni cattoliche in rivolta]]></titolo><testo><![CDATA[E' rivolta alla Bufalotta contro una "favola gay" distribuita in un asilo nido del quartiere. A protestare sono le associazioni cattoliche, che puntano il dito contro l'istituto "Il Castello Incantato", dove nei giorni scorsi è stato distribuito ai piccoli alunni un opuscolo con la fiaba omosex dal titolo: "Margherita ha due mamme: Mery e Franci". Una favola in cui, come denunciato dal comitato Articolo 26 e riportato dal quotidiano Libero, si legge: "Le due mamme volevano una famiglia, ma mancava il semino. Franci si è fatta dare una clinica olandese il semino donato da un signore gentile e l'ha messo nella pancia di Mery". Un testo che ha sollevato le perplessità e le polemiche dei genitori della scuola e del comitato cattolico Articolo 26, che riunisce genitori e insegnanti. "Con il cavallo di Troia della lotta alla discriminazione, con il pretesto dell'educazione sessuale o più semplicemente, appunto, con escamotage che sfruttano la distrazione dei genitori, si spalancano le porte degli istituti scolastici ad una valanga di "progetti educativi" di stampo gender Il nido di Roma non è certo un caso isolato" denuncia in un nota il comitato.   "Spesso- prosegue la nota- all'insaputa dei genitori, si va affermando una linea ben precisa. Si impone, in modo più o meno limpido, una cultura insidiosa, che mira alla decostituzione dei modelli di genere, alla sovversione delle evidenze di natura e allo stravolgimento del senso di famiglia e di genitorialità. Detto in altre parole, si insegna ai bambini, sin dalla più tenerà età, che non si nasce maschi o femmine ma che "sei quello che senti di essere", senza differenza. Che non esistono una mamma e un papà, ma un genitore 1 e 2. E che perciò la famiglia può essere tutto e il suo contrario".  Una polemica riportata anche da diversi quotidiani e siti cristiani, tra cui lo stesso portale del Vaticano.]]></testo></articolo><articolo><titolo><![CDATA[Fidene, sit-in di CasaPound contro gli immigrati. Tensioni e cassonetti ribaltati]]></titolo><testo><![CDATA[Tensione nel pomeriggio nella borgata romana di Fidene dove CasaPound aveva organizzato con la partecipazione di Mario Borghezio una manifestazione di solidarietà nei confronti di un 70enne aggredito in casa e rapinato da una banda dell'Est qualche giorno fa. La manifestazione non era stata autorizzata dalla questura e Borghezio, reduce dalla visita della mattinata Tor Sapienza, dopo una lunga trattativa con la questura ha parlato ragazzi da un megafono. Ampio lo schieramento di polizia guardia di finanza con sei blindati in assetto antisommossa: si temevano infatti ritorsioni dei centri sociali contro CasaPound. Il corteo antifascista ha sfilato poco distante e non sono mancate tensioni. Lungo il percorso sono stati lanciati petardi e fumogeni e alcuni cassonetti sono stati rovesciati. "Via i nazi dalla città" e "L'unica espulsione giusta è per Borghezio" alcune delle scritte esposte dai manifestanti dei centri sociali. I manifestanti si sono quindi spostati in una seconda piazza, davanti alla chiesa di Sant'Ugo, e Borghezio è arrivato. "Persino la manifestazione di legalità viene impedita. Lungo la strada tanti romani hanno abbassato i finestrini per dirmi di non mollare. Ma io non mollo. Prendere la residenza a Roma? Ci sto pensando seriamente. Roma ladrona? Quelle parole erano rivolte alla Roma dei palazzi, ed è ancora così. Se fossi cittadino romano, creerei una Lega per l'indipendenza di Roma. Serve lo statuto speciale a questa città". E sul rapporto con CasaPound: "A me dell'antifascismo non frega un c. .. ". Poi 10 minuti scarsi al megafono passeggiando per la piazza prima di risalire sull'Alfa scura e allontanarsi con la scorta.  ]]></testo></articolo><articolo><titolo><![CDATA[Maltempo, tregua finita: allarme in Liguria, Veneto, Lombardia ed Emilia-Romagna]]></titolo><testo><![CDATA[ROMA - La tregua dal maltempo sta per finire e torna la preoccupazione per le regioni settentrionali della penisola. In Liguria, dove l'allerta non è mai finita, una nuova perturbazione porterà in serata forti piogge su tutta la regione. Domani previsti picchi forti sulle stesse aree colpite già da due ondate di maltempo, tra Verbano, Biellese, Alto Novarese e sull'Appennino Ligure. Sorvegliati speciali i territori di Chiavari e Valfontanabuona e nel genovese tra Varazze e Voltri, dove sono già crollate due case ed evacuate trenta famiglie. In vista dei peggioramenti, la Protezione Civile della Regione fa salire da allerta 1 ad allerta 2 il livello massimo a partire dalle 21 di questa sera fino alla mezzanotte di sabato. Nello spezzino in vista dei peggioramenti è sospesa l'attività didattica nelle scuole in aree esondabili. Frana nel borgo di Monterosso, nelle cinque Terre, che è parzialmente isolato da questa mattina a causa di un cedimento che blocca la principale via di accesso al paese. Il fango si è riversato improvvisamente sulla strada, occupando tutta la carreggiata di detriti, non ci sono feriti. Le piogge intense interesseranno l'alto Piemonte, Liguria, e da domani Lombardia, Toscana, Lazio, prealpi venete e friulane. Attesa anche la neve sulle Alpi a una quota compresa tra 1500 e 2000 metri. In particolare al Nord sono previsti accumuli di piogge fino a 100 mm in 24 ore. Cresce l'allerta anche in Emilia-Romagna e in Veneto per la portata del Po: il livello del fiume continua a crescere. Cominciano a preoccupare anche gli affluenti del grande fiume: preallarme per la piena del Panaro nel Ferrarese, dove il sindaco firma una ordinanza di evacuazione per i residenti nelle aree comprese tra la riva e l'argine del corso d'acqua. Il primo cittadino di Ferrara, Tiziano Tagliani, spiega di aver emesso "un'ordinanza per l'evacuazione degli abitanti e la sospensione delle attività produttive e ricreative presenti nelle aree golenali. Attualmente si sta provvedendo alla notifica dell'ordinanza agli interessati e a trovare una sistemazione alternativa a coloro che hanno manifestato questa necessità: al momento due, forse tre, persone". La Protezione civile regionale fa sapere: "In relazione al transito della piena del fiume Po presso la confluenza del fiume Panaro, considerato l'incremento costante del livello del Panaro stesso nel tratto terminale, con superamento della soglia 2 nella sezione di Bondeno, per l'effetto di rigurgito del fiume Po, sentito il parere della Provincia di Ferrara e di Aipo, si attiva la fase di preallarme per il comune di Bondeno". Tra gli effetti attesi, sempre secondo il comunicato della Protezione civile, "possibili allagamenti di aree golenali e limitrofe con potenziale interessamento di abitazioni o attività produttive e permanenza di livelli idrometrici tali da destare preoccupazione per possibili criticità arginali". Forti rovesci attesi anche in Veneto, dove il centro regionale della Protezione civile, per garantire un monitoraggio costante della situazione, ha emesso oggi un avviso di allarme al livello massimo-rosso nell'area attraversata dal fiume Po e lo stato di attenzione e preallarme nel resto del territorio regionale. L'allerta partirà da mezzogiorno di sabato per durare fino alla mezzanotte di domenica. Da domani il peggioramento interesserà anche la Lombardia, nel frattempo a Milano, dopo la tregua di oggi, si continua a lavorare per riportare la situazione alla normalità. Le piogge dei giorni scorsi hanno causato due vittime: il pensionato annegato a nel lago Maggiore a Ispra nel varese e il trentaseienne morto nel cremonese, recuperato dai sommozzatori dei vigili del fuoco vicino a un mulino in disuso invaso dall'acqua. Già da stasera è atteso un graduale afflusso di correnti da sud-ovest che porterà precipitazioni sparse e in prevalenza deboli. Dalla mattina di sabato 15 ci sarà una estensione dei fenomeni con l'intensificazione della ventilazione a tutte le quote, da est in pianura e da sud in montagna. Il tempo inizierà amigliorare da domenica 16: al mattino sono attese ancora precipitazioni deboli o localmente moderate, più probabili su fascia alpina e prealpina.]]></testo></articolo><articolo><titolo><![CDATA[Avvocati, no a paletti su onorari e pubblicità: il Garante multa il Consiglio nazionale forense]]></titolo><testo><![CDATA[ROMA - L'Antitrust dà torto al Consiglio nazionale forense: l'obbligatorietà della tariffa minima e il 'divieto' di pubblicizzare sconti sulle parcelle su siti Internet costituiscono una illecita limitazione della concorrenza. Così il Garante ha inflitto al Cnf una multa da 912. 536 euro per aver posto in essere atti lesivi del principio che tutela la libera concorrenza, limitando l'autonomia degli avvocati in materia di compensi professionali. Alla multa è stata aggiunta una diffida perché non si ripetano situazioni simili in futuro. Lo rende noto la stessa Autorità, precisando che si chiude così un'istruttoria sulle condotte del Cnf per violazione dell'art. 101 del Trattato sul funzionamento dell'Unione europea. Il Consiglio forense è stato multato, in particolare, per aver pubblicato una circolare con cui reintroduceva di fatto l'obbligatorietà delle tariffe minime, non più vincolanti dopo la cosiddetta "riforma Bersani" del 2006 ed effettivamente abrogate nel 2012. L'altra 'accusa' era di aver adottato un parere contro i siti Internet che propongono ai consumatori associati sconti sulle prestazioni professionali, in base alla tesi che ciò confliggerebbe con il divieto di accaparramento della clientela sancito dal Codice deontologico della categoria.]]></testo></articolo><articolo><titolo><![CDATA[Tor Sapienza, gambizzato il titolare di un bar]]></titolo><testo><![CDATA[Un uomo è stato ferito a colpi d'arma da fuoco alla periferia di Roma. E' accaduto in via Achille Vertunni, nei pressi di Tor Sapienza, il quartiere dove in questi giorni ci sono state violente proteste anti immigrati. Secondo quanto si è appreso, il ferimento è avvenuto all'interno di un bar. Sul posto i carabinieri del nucleo investigativo e della compagnia Montesacro. La vittima, un 49enne italiano titolare del bar, è stato colpito alle gambe con due spari: un proiettile gli ha fratturato l'osso. L'uomo è stato trasportato all'ospedale dall'ambulanza del 118. Ieri a Tor Bella Monaca, in via dell'Archeologia, un uomo è stato gambizzato in casa e gli aggressori hanno ferito anche il figlio 16enne, colpendolo con il calcio della pistola.  ]]></testo></articolo></sezione><sezione xmlns:fo="http://www.w3.org/1999/XSL/Format" xmlns:xs="http://www.w3.org/2001/XMLSchema" xmlns:fn="http://www.w3.org/2005/xpath-functions" id="ce7e3a6b2c4bc3427a848cf3846bde4eae5d9fb2e1dcbd0aa5f211a8d986a91a"><nome>Politica</nome><articolo><titolo><![CDATA[Jobs Act, Camusso: "Partita non è chiusa". Landini: "Avanti fino in fondo". E Ncd apre all'accordo]]></titolo><testo><![CDATA[ROMA - Il giorno dopo l'accordo raggiunto all'interno del Pd sul Jobs act, nelle piazze di tutta Italia sono andati in scena oltre venti i cortei organizzati per lo 'Strike Sociale', una mobilitazione promossa da Fiom, Cobas e sindacati autonomi, studenti e precari, attivisti per i diritti civili, esponenti dei centri sociali e delle "occupazioni culturali". A Milano la manifestazione più ampia organizzata da Fiom-Cgil, che ha indetto uno sciopero dei metalmeccanici in tutto il Centro-Nord. Dietro lo striscione 'Lavoro legalità uguaglianza democrazia, sciopero generale', hanno sfilato uno di fianco all'altro il segretario generale della Cgil, Susanna Camusso, e quello della Fiom, Maurizio Landini. Scontri con feriti, lanci di petardi e uova si sono verificati durante alcuni cortei: a Padova alcuni agenti sono rimasti feriti mentre a Milano la polizia ha caricato i manifestanti. Segnali d'apertura. E mentre la piazza protestava, sul fronte della maggioranza sono arrivati segnali di apertura da Ncd che ieri aveva fortemente criticato il nuovo testo. Proprio il capogruppo Ncd al Senato, Maurizio Sacconi, che aveva definito inaccettabile la nuova versione, chiedendo un'urgente riunione di maggioranza, pena la rottura, oggi si dice ottimista: "L'accordo? Ci stiamo lavorando, non è ancora fatto, ma mi pare che ci siano tutte le condizioni per raggiungerlo". E più tardi, il ministro dell'Interno Angelino Alfano conferma: "L'intesa è vicina". Non è preoccupato per la posizione di Ncd il vicesegretario del Pd, Lorenzo Guerini: "Il confronto è giusto. Quanto ai licenziamenti nella delega noi introduciamo un titolo, un principio, che è la modifica dell'articolo 18 per estendere i diritti anziché ridurli, poi ci saranno i decreti attuativi". Sulle proteste di oggi, Guerini ha sottolineato l'importanza di rispettare la piazza, ma anche chi non ha partecipato alle manifestazioni: "In piazza c'è una sigla sindacale, la Cgil, che ascoltiamo, ma ascoltiamo pure le sigle che non sono in piazza", ha detto. "La piazza - ha spiegato - si rispetta, le manifestazioni si ascoltano, ma noi stiamo mettendo in campo con la legge di stabilità misure che vanno a sostegno del reddito, gli 80 euro, misure che diminuiscono la tassazione così come con il Jobs act estendiamo la platea dei diritti". Susanna Camusso dice che non basta? "Ne prendiamo atto, ma il governo Renzi sta facendo uno sforzo titanico che nessuno ha mai fatto". LA MAPPA DELLE MANIFESTAZIONICamusso: "La partita non è chiusa". "La partita non è chiusa, non è un voto di fiducia che cambierà il nostro orientamento, la nostra iniziativa". Il segretario della Cgil, Susanna Camusso, non arretra e risponde al premier Matteo Renzi che sul Jobs act si è detto pronto a chiedere il voto di fiducia. Applausi, ma anche qualche fischio, hanno accolto la leader Cgil sul palco in Piazza Duomo. Il segretario Cgil 'boccia' poi la mediazione raggiunta all'interno del Pd: "Non ci pare che quella mediazione sia una risposta per mantenere la difesa dei diritti che noi facciamo. Siamo in tantissimi - ha sottolineato Camusso - e questa è la conferma di quello che diciamo da sempre: c'è bisogno di un grande investimento pubblico che crei lavoro e rimetta in sicurezza il Paese. Il governo Renzi dovrebbe decidere di investire per creare lavoro, invece che continuare in una ricetta di riduzione dei diritti". Alla leader Cgil ha risposto il presidente del Pd, Matteo Orfini: "Questa volta ha ragione @SusannaCamusso: la mediazione del Pd sul jobs act non difende i diritti. Li estende", ha scritto su Twitter. Landini: "Renzi contro lavoratori, così va a sbattere". Quello che arriva dalla piazza, secondo il segretario generale Fiom, è un messaggio che la gente che lavora lancia al governo: "Dice che non è questa la strada e siamo pronti ad andare avanti fino in fondo. Chi è in piazza non parla solo al sindacato, ma al Paese, al governo perché devono capire che per risolvere i problemi bisogna farlo con chi lavora", ha aggiunto Landini, che ha sottolineato che le posizioni del governo sono quelle di Confindustria: "L'attacco assurdo allo statuto dei lavoratori, la riduzione delle tasse senza garanzie sugli investimenti: queste sono le richieste di Confindustria. Ma così si va a sbattere. Abbiamo offerto il dialogo a Renzi, ma lui lo rifiuta. Lui ha scelto un'altra strada, noi gli diciamo- ha concluso Landini- che c'è bisogno di unire il Paese, non di dividerlo". Anche il segretario Fiom è duro sulla mediazione del Partito democratico: "La possibile mediazione che il Pd ha trovato è una presa in giro dei lavoratori perché serve solo a quei parlamentari di conservare il proprio posto. Non serve ai lavoratori e alla difesa dei loro diritti". L'accordo non convince. Il dibattito sul Jobs act prosegue anche all'interno del Pd: "Neanche io sono molto contenta di questo accordo. Adesso lo guarderò, ma non so se in quelle modifiche sono previste le risorse e voglio capire come viene cambiato l'articolo 18. Io credo che non andasse toccato", ha detto la presidente della commissione antimafia, Rosy Bindi. "Mi riprometto di leggere il testo - ha aggiunto - io non avevo approvato le conclusioni della direzione, se si tratta del mero recepimento e per di più senza risorse del deliberato della direzione faccio fatica a ritrovarmi in quel testo". Un vero e proprio ultimatum arriva a Renzi da Renato Brunetta: "Caro Matteo Renzi ti sfido! Se il primo gennaio i decreti legislativi del Jobs act non saranno in vigore, ti dimetti? Gradita risposta", ha scritto su Twitter il capogruppo di Forza Italia alla Camera dei deputati.  Molto critico nei confronti del Jobs act il leader di Sel Nichi Vendola, che ha partecipato al corteo della Fiom: "Il Jobs act è davvero un terreno recessivo: permangono le decine di forme di lavoro precario, c'è la possibilità del demansionamento. E sopratutto non è la risposta necessaria per combattere la crisi, servono una politica per creare lavoro nel Paese e una politica industriale che non ci sono. Per noi - ha aggiunto  - non ci sono pannicelli caldi che possano migliorare quel provvedimento, e la battaglia parlamentare che condurremo nei prossimi giorni sarà in questa direzione. Anche il governo ha un'occasione di cambiare verso. Per far cambiare l'Italia. Davvero".  ]]></testo></articolo><articolo><titolo><![CDATA[Tor Sapienza, Marino va dagli abitanti: "Qui per ascoltare i cittadini". Fischi e contestazioni]]></titolo><testo><![CDATA[Aveva annunciato una visita "senza clamore", in sordina. Ma quando è arrivato nel quartiere, ha trovato decine di giornalisti e fotografi ad attenderlo. A quattro giorni di distanza dallo scoppio della prima guerriglia notturna nel quartiere di Tor Sapienza, il sindaco Ignazio Marino nel pomeriggio è arrivato nel quartire della periferia est di Roma per incontrare i residenti. Qualche ora prima il primo cittadino aveva detto: "Certamente andrò nel quartiere perchè è il sentimento che ho avuto fin dall'inizio, ma abbiamo deciso insieme ai cittadini il modo in cui andrò, che sarà riservato, senza annunci, e completamente condiviso con i comitati". E nel pomeriggio, Marino è arrivato a Tor Sapienza con il vicesindaco Nieri, scortato da alcuni agenti. Un lungo e fitto confronto con i residenti, ma anche i "buh" dalla folla, con fischi e contestazioni. "Buffone, vergogna" hanno gridato alcuni abitanti. Urla ha cui il sindaco ha replicato: "Solo chi vive sulla luna può aspettarsi che in quartieri in difficoltà non ci siano contestazioni. Io ho la volontà di metterci la faccia e la voglia di ascoltare chi sfoga il proprio disagio". Poi ha aggiunto: "Penso che esistano due tipi di politici, quelli che si fanno vedere solo per raccogliere voti e sfruttare il disagio sociale, oltre a organizzare il dissenso mentre passa il sindaco, e chi invece quel disagio lo vuole ascoltare per risolvere insieme ai suoi cittadini i problemi". Durante la visita a Tor Sapienza, il sindaco ha precisato: "L'accoglienza è una cosa, la violenza e il disagio un'altra. Ci concentreremo su problemi questo quartiere senza venire meno all'accoglienza" ha detto il sindaco durante la visita. Il sindaco, scortato dalle forze dell'ordine, è entrato anche nel centro accoglienza di via Morandi. "Non chiuderemo il centro accoglienza ma cercheremo un compromesso tra quelle che sono le esigenze di tutti" ha chiarito il sindaco. Marino ha anche preso anche l'impegno di sbloccare la situazione riguardante la stazione dei carabinieri del quartiere che da anni, per problemi burocratici, non ha mai aperto. "Domani (sabato ndr) incontrerò i residenti in Campidoglio perchè ci sono diversi punti da affrontare riguardo alle richieste del quartiere" ha detto il sindaco. "Sono qui perchè i media vi hanno dipinto come criminali e razzisti ma siete persone come noi che cercano la felicità per se stessi e per i propri figli". Ma la situazione di Tor Sapienza sta superando i confini della capitale e nazionali. "Sono preoccupato per i violenti attacchi contro gli immigrati e la polizia", ha dichiarato all'Ansa il Commissario per i diritti umani del Consiglio d'Europa, Nils Muizniks. "Questi attacchi sono il risultato dell'immagine distorta sugli immigrati che predomina in Italia e nelle politiche messe in atto che non rispettano pienamente i loro diritti", afferma Muiznieks. Il commissario sottolinea che "molte di queste persone sono richiedenti asilo e minori non accompagnati che fuggono dalla guerra e dalla persecuzione, e che spesso si ritrovano a vivere in condizioni inadeguate con poche possibilità di integrarsi". Intervistato al Tg3, il ministro dell'Interno, Angelino Alfano, ha però replicato: "Gli italiani non sono razzisti, ma stanchi. Lo Stato non ha abdicato al suo ruolo:i minori sono stati spostati dal centro di accoglienza di Tor Sapienza perchè c'erano dei problemi. L'immobile era stato danneggiato e loro, proprio perchè minori, necessitavano di una maggiore protezione". Il ministro Alfano ha poi criticato Marino: "L'errore di fondo è quello che i sindaci devono stare attenti perché non si possono mandare decine di migranti dove già ci sono i rom. Non si possono appesantire le periferie. Queste persone devo essere distribuite in modo razionale nelle città". La giornata è iniziata con il ritorno, davanti al centro di accoglienza di via Morandi, di quattordici dei 36 minori allontanati ieri dalla struttura teatro negli ultimi giorni di sassaiole, proteste dei residenti, lanci di bottiglia, aggressioni e tra abitanti "stanchi di vivere in un quartiere invaso dagli immigrati" e polizia schierata a difesa del centro di accoglienza. "La nostra casa è questa" hanno detto i minori stranieri tornando questa mattina in via Morandi. "Siete le nostre mamme e i nostri papà - sono state le parole disperate dei ragazzi agli operatori - vogliamo tornare qui e riprendere a frequentare i nostri corsi con voi". La situazione nel quartiere continua a essere tesa. Da una parte, infatti, ci sono i 14 minorenni seduti sul marciapiede e dall'altro lato della strada i residenti in rivolta che continuano a gridare agli immigrati: "Dovete andare via tutti". Dopo poche ore, i migranti, visibilmente scoraggiati, sono stati fatti salire su un pulmino con i vetri schermati e sono stati nuovamente portati via. "Sono arrivati a piedi da soli, dicono che sono scappati dal posto dove li avevano messi ieri sera, ma lo sapete perché? Secondo me sono gli operatori che li hanno fatti tornare, perché se sgombrano il palazzo loro perdono il lavoro, ecco perché" afferma una residente infuriata. Poco dopo le 11 a Tor Sapienza è arrivato anche l'eurodeputato della Lega Nord, Mario Borghezio, intenzionato a non lasciarsi sfuggire l'occasione di portare la solidarietà sua e del suo partito ai residenti in rivolta contro gli immigrati.   "Sono venuto per parlare con i cittadini non per fare casino", ha detto Borghezio rinunciando, rispetto a quanto annunciato nei giorni scorsi, a fare  un sopralluogo in via Morandi. "Incontrerò i cittadini di Tor Sapienza qui al bar, non davanti al centro di accoglienza. Non sono un codardo- ha detto Borghezio- semplicemente non voglio fare speculazioni". Il leghista ha poi aggiunto: "La rabbia dei cittadini è fortissima ed è strafondata. Qui mancano le istituzioni, il sindaco è poco responsabile, forse anche perchè frastornato dalle polemiche che lo attorniano e dal Pd che lo sta delegittimando. Sto pensando - ha concluso Borghezio- di prendere la cittadinanza di Roma, così da potermi candidare a presidente del municipio di Tor Sapienza". Ad annunciare una visita in forma privata "e senza clamore" stamani era stato anche il segretario federale della Lega Nord, Matteo Salvini. "Andrò anche a Tor Sapienza,  ma in forma privata e senza clamore, quando si saranno spenti i riflettori della stampa. Andrò senza telecamere, senza avvisare nessuno per capire cosa accade davvero in questi quartieri".  guerriglia notturna teatro negli ultimi giorni di sassaiole, proteste dei residenti, lanci di bottiglia, aggressioni etra abitanti "stanchi di vivere in un quartiere invaso dagli immigrati" e polizia schierata a difesa del centro di accoglienza.]]></testo></articolo><articolo><titolo><![CDATA[Minacce a Filippo Taddei, sotto tutela il professore del Jobs Act]]></titolo><testo><![CDATA[BOLOGNA - Da alcune settimane la Procura di Bologna ha aperto un fascicolo d&#8217;indagine, contro ignoti, su una serie di minacce ricevute da Filippo Taddei, responsabile economico del Pd e impegnato nell&#8217;elaborazione del Jobs Act. Le minacce sarebbero arrivate via web, attraverso alcuni squilli sul suo cellulare e tramite dei biglietti ritrovati nei pressi della sua casa bolognese. Proprio per questo motivo, nei giorni scorsi, il Viminale sulla base delle indicazioni arrivate dalla Digos ha disposto per Taddei una forma di &#8220;tutela&#8221;: non si tratta di una scorta vera e propria, ma il giuslavorista sarà seguito da un poliziotto in tutti i suoi spostamenti. Insomma, una sorta di misura precauzionale nei confronti dell&#8217;esperto di tematiche del lavoro, che in un periodo di tensioni come questo sembra particolarmente esposto. Taddei, 38 anni, bolognese, sposato e con tre figli, è anche docente all&#8217;università John Hopkins.  La solidarietà di Merola. Le minacce a Filippo Taddei sono "un fatto grave e ingiusto. Mi dispiace". Lo ha detto a margine di un convegno il sindaco di Bologna, Virginio Merola. "Non ne addebito la responsabilità a chi in modo trasparente, anche se io non condivido, si oppone al Jobs Act. Però attenzione tutti, che il giacimento degli imbecilli è sempre a disposizione. Attenzione ai toni che usiamo. Il conflitto è democratico, lo sciopero è democratico, ma attenzione che ci sono gli imbecilli in giro". Unindustria: "Allucinante". Preoccupano il presidente di Unindustria Bologna, Alberto Vacchi, le minacce a Taddei. "Pensare che ci debbano essere criticità di questo tipo è allucinante", reagisce l'industriale notando come, peraltro, "si sia trovato un accordo anche nel Pd" sui contenuti della riforma. "Credo che una quadratura si possa trovare. Per questo quello che è accaduto è sconcertante. Gli scioperi e le manifestazioni di questi giorni possono acuire il clima di tensione? "Certamente- risponde Vacchi- ci sta che in un clima economico di questo tipo ci siano situazioni anche pesanti, ma credo che tutti debbano ricondursi ad un clima di dialogo costruttivo. Questi passaggi si possono superare solo con il dialogo" I parlamentari Pd: "Intimidazione inaccettabile". Solidarietà, da parte dei parlamentari del Pd di Bologna, a Filippo Taddei. "Le minacce che ha ricevuto rappresentano una intimidazione inaccettabile. Chi le ha rivolte a Taddei vuole strumentalizzare il confronto sociale che è in atto per cercare consenso alla propria violenza. I lavoratori ed i cittadini sapranno respingere questo tentativo, anche oggi, come è stato in passato".]]></testo></articolo><articolo><titolo><![CDATA[Emilia-Romagna, l'ex capogruppo Pd indagato per peculato: "Giornalisti sono servi della gleba, una casta"]]></titolo><testo><![CDATA[BOLOGNA - "Quelle teste di m. .. che sono qua sotto, che sono i servi della gleba di un'altra casta molto più potente della nostra, ma loro non lo sanno, sono pagati in nero, 8 euro a pezzo. .. darebbero via le chiappe pur di firmare perchè pensano giustamente ad una prospettiva di carriera, sono giovani. .. e li strumentalizzano. Loro non capiscono". Così parlava dei giornalisti l'ex capogruppo Pd in Regione Emilia-Romagna Marco Monari a settembre 2012: la trascrizione delle frasi, registrate dall'ex grillino Andrea Defranceschi all'insaputa dei colleghi, è nelle carte dell'inchiesta sui rimborsi dei gruppi della Procura di Bologna, che ha notificato 42 avvisi di fine indagine. Le scuse di Monari. In serata, Monari diffonde una nota di scuse: "Chiedo scusa ai giornalisti per le frasi infelici a loro riferite: si è trattato di parole inqualificabilmente carpite in un contesto informale. Era un periodo di fortissima pressione emotiva; sono concetti che non penso, né ho mai pensato, della categoria e dei professionisti con cui ho vissuto in rapporto per tanti mesi e per tanti anni. Chiedo scusa e mi dispiace". Quelle parole durante un incontro tra i capigruppo. Era un incontro informale tra capigruppo nella sede della Regione, da qualche giorno erano cominciate le indagini. Monari si sarebbe dimesso dal ruolo un anno dopo, quando uscirono le prime notizie su cene e trasferte in alberghi e ristoranti di lusso. Nel 2012 diceva: "Io non sono Beppe Grillo, non ho un microfono o un palco, non le riesco a dire queste cose. .. Non sono neanche Berlusconi, perchè se fossi Berlusconi con 5 reti andrei tutte le sere in tv a dire che quelli della carta stampata sono delle teste di c. .. ". Nei rendiconti, diceva ai colleghi in un altro passaggio "c'è tutto, cioè quello che vogliono i giornalisti, il panino con la mortadella". Monari si sarebbe dimesso dal ruolo un anno più tardi, in seguito a notizie su alcune sue trasferte e cene di lusso a rimborso. Anche lui ha da poco ricevuto l'avviso di fine indagine per peculato e gli sono contestate spese per 940mila euro, di cui oltre la metà per le consulenze del gruppo che presiedeva. L'audio si riferisce ad un paio di sedute al termine delle quali i capigruppo continuavano a dialogare informalmente e commentavano le indagini: "L'incrocio dei dati, i rendiconti, sono le nostre mutande, è chiaro?", diceva Monari, non sapendo di essere registrato. Ancora: "Quando loro hanno i rendiconti dei gruppi, questo lo dobbiamo sapere. .. quando ce li ha uno che capisce di quella roba lì, ha tutto". Pareva preoccupato: "Noi alla Corte dei Conti gli stiamo dando non le chiavi di casa, ma la casa". "Il fatto - proseguiva - è che nei rendiconti c'è tutto. Se uno ha fatto la seconda magistrale e mette due fogli contro il vetro vede gli incroci. Dobbiamo saperlo. Poi vedremo in futuro, porteremo le mutande in lavanderia". In altri frangenti sembra riferirsi ad altri consiglieri: "Questi oltre a non fare nulla e a non capire nulla spendono anche un sacco di soldi". Il singolo spiegava "fa quello che vuole, però quello che poi fai per te, considerando lo stipendio che prendi, te lo puoi anche pagare di tasca tua, non importa che rompi i c. .. e mi aggiungi anche le pezze d'appoggio che continuo a pagare io". In questo caso "la voce recitante (chi paga, ndr) sono gli emiliani, i padani, gli italiani. .. ". Come capogruppo "uno dovrebbe pagare solo cene dimostrate con le polaroid, per capire se sono istituzionali o c. .. ate. Altrimenti il magistrato ti inchioda. Io non posso sapere cosa fanno 25 consiglieri dalla mattina alla sera in giro per l'Emiia-Romagna, soprattutto non lo voglio sapere. Non so quanti Nanni ci sono qua dentro", concludeva riferendosi a Paolo Nanni, consigliere Idv della precedente legislatura che ha patteggiato una condanna per peculato.  ]]></testo></articolo><articolo><titolo><![CDATA[Editoria: Bonifazi, da Pd proposta per rilevare "Europa"]]></titolo><testo><![CDATA[ROMA - "Il Pd ha presentato una proposta di acquisto per rilevare la testata del quotidiano Europa dal 1 gennaio 2015 e far sì che possa continuare la sua attività editoriale all'interno della Fondazione EYU". Lo annuncia Francesco Bonifazi, tesoriere del Pd, in una nota. Il proprietario della testata è la Edizioni Dlm Europa srl, il cui presidente è il sindaco di Catania Enzo Bianco. "Siamo quindi soddisfatti - ha aggiunto Bonifazi -  è una bella notizia, perchè il Pd si è impegnato a fondo negli ultimi mesi in questa operazione, così come è stato fatto per l'Unità, nella convinzione che ciò che fa parte della storia del nostro partito non debba essere disperso". Dopo la fine delle pubblicazione dell'edizione cartacea, il quotidiano dell'ex Margherita ha disposto, a partire dal 16 novembre, la cassa integrazione per tutti i lavoratori. Dopo la fine delle pubblicazione dell'edizione cartacea, il quotidiano dell'ex Margherita ha disposto, a partire dal 16 novembre, la cassa integrazione per tutti i lavoratori.]]></testo></articolo><articolo><titolo><![CDATA[L'Unità, i liquidatori:"Finora nessuna offerta congrua". E il Pd si irrita]]></titolo><testo><![CDATA[ROMA- Nessuna delle tre offerte arrivate per L'Unità è stata giudicata congrua dai liquidatori del quotidiano: lo annuncia una nota sul sito www. unita. it, in cui viene prorogato fino al 30 novembre il termine per presentare eventuali nuove proposte di acquisto. I liquidatori della Nie Spa (Nuova iniziativa editoriale) annunciano di "aver ricevuto tre offerte, nessuna delle quali tuttavia rivelatasi pienamente conforme, per distinti profili, all'invito pubblicato". Di qui la decisione di "concedere un nuovo termine fino al 30 novembre 2014 al fine di consentire ad ogni interessato di adeguare le proposte inviate o formularne di nuove nel rispetto rigoroso dei criteri già pubblicati", "con particolare riguardo ai tempi e alle modalità di pagamento e alle garanzie correlate". Il comitato di redazione dell'Unità "esprime grande preoccupazione per la valutazione dei liquidatori della Nie circa la non congruità delle tre offerte relative all'acquisto dell'Unità ricevute entro il 31 ottobre, data da loro fissata nel bando pubblico d'asta". "La decisione di prorogare al 30 novembre i tempi per la messa a punto di quelle offerte o per la presentazione di altre - sottolinea il cdr in una nota - evidenzia il permanere di una grave situazione d'incertezza e rende alquanto problematica la possibilità, pur ventilata in dichiarazioni pubbliche, del ritorno in edicola del nostro giornale entro l'anno in corso. Ci attendiamo una veloce soluzione della vicenda, soprattutto a tutela dei lavoratori del giornale che da agosto sono in Cassa integrazione a zero ore". Ma in serata arrivano all'Ansa reazioni irritate dal Pd: "La nota apparsa sul sito dell'Unità non corrisponde a quanto comunicato agli offerenti", fanno sapere fonti interne al Pd a proposito della comunicazione dei liquidatori della Nie. E chiariscono: "Nella lettera del 12 novembre che i liquidatori della Nie hanno inviato a Veneziani Editori, firmatario della proposta anche per conto della Fondazione EYU  si dice che l'offerta è sostanzialmente idonea 'in astratto' a sorreggere il piano concordatario. Si chiedeva solo di dare garanzie sulla capacità finanziaria di provvedere ai pagamenti così come delineati. Richiesta di garanzie - dicono da Pd - tra l'altro assolutamente comprensibile considerata la delicatezza e l'importanza di un'operazione volta a salvare una testata storica come L'Unità". Garanzie che - assicurano - saranno al più presto presentate ai liquidatori.]]></testo></articolo><articolo><titolo><![CDATA[M5s denuncia Pinotti: "Aereo-blu per andare a casa" La replica: "Nessun uso improprio"]]></titolo><testo><![CDATA[ROMA -  "Io e Luca Frusone abbiamo appena denunciato alla Corte dei Conti e alla Procura della Repubblica il ministro della Difesa Roberta Pinotti". L'Io di questa frase è Alessandro Di Battista che dal suo profilo Facebook annuncia in rete, con corredo di foto, di aver appena denunciato Pinotti, per aver usato 'aereo-blu'. Seconda visita in procura in una settimana da parte degli esponenti del Movimento, dopo quella di martedì scorso fatta da Andrea Colletti per denunciare il patto del Nazareno, che ha portato all'apertura di un fascilo di indagine. "Riteniamo che abbia utilizzato un aereo-blu per farsi accompagnare a casa sua - così chiarisce Di Battista - lei (il ministro) sostiene di aver semplicemente usufruito di un volo di addestramento già previsto. Caso strano un volo partito 10 minuti dopo l'arrivo della Pinotti a Ciampino (veniva da Cardiff) e diretto, caso ancor più strano, a Sestri, cioè a casa sua". Questi i particolari della vicenda che hanno spinto i due deputati ad andare alla procura della Repubblica di Roma stamattina presto per presentare relativa querela. "Bene - conclude soddisfatto Di Battista - se ne occuperà la procura e la magistratura contabile. Noi abbiamo fatto il nostro dovere. Abbiamo scritto atti parlamentari ai quali il ministro non ha risposto. Non risponde alla domande dei giornalisti. Se ne frega. Arrogante. Non sono i 3. 600 euro che quel volo costa ogni ora (comunque non è poco). Il problema è il loro, costante, abuso di potere. Il loro sentirsi invulnerabili, intoccabili, differenti da noi cittadini. Auguri ministro". Una mossa alla quale risponde secco il vicecapogruppo del Pd alla Camera, Andrea Martella: "Quando la politica ti porta dal 28 al 2 %, come in Calabria, cerchi altre strade e quando le chiacchiere stanno a zero quella delle procure è la più semplice". Per il deputato democratico, "la verità è che la politica è lavoro, fatica, a volte compromesso: insomma tutte azioni in grado di incidere nel concreto nella vita delle persone e del paese. Ma se non si riesce", conclude, "non rimane che uscire dalla politica e rivolgersi alla magistratura, salvo poi attaccarla appena non segue i desiderata di Grillo e Casaleggio". La replica. Per il ministero della Difesa si tratta "di un volo del tutto legittimo, come sarà puntualmente chiarito in ogni sede, compresa quella parlamentare". Anzi, l'uso del volo, addestrativo e non di Stato - "Non ha comportato alcun maggior onere ma, al contrario, ha determinato un risparmio per l'erario". E nella nota, si specifica come "il ministro, sin dall'inizio del suo mandato, ha richiesto la diminuzione delle misure di protezione a suo favore, che avrebbero comportato, tra l'altro, la possibilità di sistematico ricorso al volo di stato per motivi di sicurezza".]]></testo></articolo></sezione><sezione xmlns:fo="http://www.w3.org/1999/XSL/Format" xmlns:xs="http://www.w3.org/2001/XMLSchema" xmlns:fn="http://www.w3.org/2005/xpath-functions" id="46cf1b324ce212d996f752cf49c7dbce3b92f57a751efb28bad29fb580182b48"><nome>Tecnologia</nome><articolo><titolo><![CDATA[Borse, scarpe, orologi e telefoni: il grande mercato del falso su Facebook]]></titolo><testo><![CDATA[C'È UN MERCATO del falso che conta un miliardo e 350 milioni di potenziali clienti. Si chiama Facebook. Sì, perché sono decine le pagine, e più spesso i profili, che - in barba alle policy del social network, per cui non si potrebbe usare un account privato per fare profitti - vendono merce. Per di più illegale. Una comunità dai tratti variegati su cui è difficile fare una stima precisa. Così come valutarne il giro d'affari. Qualche numero, per capirne la portata: la pagina che offre borse griffate Chanel e Armani conta 5,646 fan; 3,646 per quella che propone cappelli e sciarpe di Fendi, naturalmente imitazioni; 3,018 per lo spazio dove si trovano felpe Converse e scarpe Hogan. C'è di tutto, di qualsiasi brand: dall'abbigliamento alla tecnologia, passando per gioielli, orologi, cinture, borse e occhiali da sole. Un vero bazar. Tutto a prezzi stracciati rispetto ai prodotti originali: si va dai 10 ai 200 euro, a fronte dei 50 e 900 richiesti in boutique. Con un risparmio di circa il 70 per cento. Per capire come funziona, per tre giorni ci siamo finti una nuova rivenditrice, creando una falsa identità digitale: nome (fittizio) Alessandra; professione studentessa; segni particolari: fashion addicted. Grazie all'algoritmo di Zuckerberg, che suggerisce le amicizie in base ai nostri gusti, ci vuole davvero poco per contattare persone interessate all'argomento. "Ciao, vorrei acquistare all'ingrosso un po' della tua merce per rivenderla. È possibile sentirci al telefono?", è la domanda. Contraffazione e social, ecco i negozi del falso su Facebook Su 18 fornitori raggiunti, rispondono in 10. "A che cosa sei interessata?", la prima battuta. Ovunque. Fare una scelta è spesso difficile. Le repliche della Nike, dicono, sia il prodotto più gettonato della settimana. Qualcuno offre maglie Ralph Lauren e tracolle Gucci per uomo. Altre pagine propongono un set: borsa, ballerine e cintura Louis Vuitton a 160 euro. Spese di spedizione comprese. Altre ancora mettono in vetrina scarpe Hogan e giubbini Brums. "Offerta incredibile: cloni identici di Samsung S5, Samsung Note 3 e iPhone 5S, a soli 125 euro. Con cover, pellicole in omaggio, garanzia coreana. Tutti i colori disponibili", è la reclàme natalizia della pagina che punta sui gadget hi-tech. Un mare magnum. C'è chi si propone di fare da guida, e intermediario. Come una venditrice abruzzese: "Dimmi quello che vuoi: io ce l'ho. Borse, scarpe, telefonini: ho tutto. Repliche no, le ho finite. Però se mi dici che cosa ti serve, te lo procuro". E le basta solo qualche ora: "Ho trovato le nike e gli aifon. Poi domani ti trovo le ogan e le adidas", scrive poco dopo. C'è pure chi al telefono cerca di prendere le distanze da qualsiasi attività illegale. Spiega il comproprietario dell'account con sede a Livorno: "I falsi? Guardi, non li trattiamo direttamente. Vendiamo solo prodotti d'occasione. Un giorno abbiamo le scarpe, un altro i vestiti. Preferiamo guadagnare poco, senza avere problemi". Ha un sito in fase di lancio, tre ragazze che lavorano solo sul social, e spedizioni in tutto il mondo: dalla Germania agli Stati Uniti. Sembra tutto in regola, poi fa un passo falso, si tradisce: "Su Facebook", prosegue, "non pubblichiamo foto d'imitazioni, anche perché si riconoscono ad occhio. Però se qualcuno le ordina, noi ci organizziamo, lo mettiamo in contatto con altre persone. Insomma, qui come vuole acquistare così acquista. Gli originali costano tra i 30 e i 35 euro, gli altri tra i 15 e i 18". Foto e chat: è tutto qui il cuore concreto del business. Il motore pubblicitario sono i post condivisi, le decine di album,  e a volte dei veri e propri cataloghi virtuali che vengono divisi per categorie. Mentre i primi approcci, le prime contrattazioni, si fanno grazie a Facebook messenger. Per ragioni di sicurezza e marketing è difficile vedere quanto costano i prodotti, almeno pubblicamente. Molti offrono lo stesso capo a prezzi di poco diversi, è questione di concorrenza. Se la trattativa procede, si passa a WhatsApp, o a una chiamata telefonica. Una volta scelta e ordinata la merce, si apre il portafogli. Via PayPal o bonifico. Tutto anticipato. "Perché la merce al fornitore la paghiamo prima anche noi", spiega un venditore. Qualche eccezione? Chi per esempio offre tute per donna Armani (euro 15,99) e Nike (euro 10,99), scrive il tariffario in bacheca, e cita il contrassegno: "Siamo gente seria noi". Ovviamente qualche fregatura c'è stata: si racconta di clienti che hanno ricevuto l'ordine e non hanno scucito un euro, di borse mai arrivate, di profili spariti, di altri bloccati, ma fa parte del mestiere. Un venditore avverte: "D'altra parte, se qualcuno vuole imbrogliarti, non te lo dirà mai, quindi è una tua scelta". Una garanzia minima la offrono le recensioni dei vecchi, e attuali clienti, per lo più donne. "Pacco arrivato, sono molti più belli da vicino che in foto: grazie"; "Ragazza gentilissima, prodotti super": sono solo alcuni dei commenti che capita di leggere. Ma chi c'è dietro questa sorta di bancarelle 2. 0? Spesso sono piccoli imprenditori fai da te che in tempi di crisi vedono nello scambio di fake - facilitato dagli strumenti messi a disposizione da Facebook -  una via di guadagno facile. Un modo per sbarcare il lunario: semplice, veloce e quasi privo di conseguenze. Certo, gli utenti possono segnalare le irregolarità alla piattaforma di Zuckerberg e far bloccare un account. Ma riaprirlo con un nome diverso costa un attimo. Si può anche essere pizzicati: nell'estate del 2013, il britannico Gavin Brammah è stato condannato a 6 mesi di prigione. Con l'accusa di aver venduto prodotti falsi per il valore di 30mila sterline. Un caso raro. Tutto ciò permette di alimentare un business, quello della contraffazione, illegale e milionario. Secondo le stime della World Customs Organization, è un giro d'affari internazionale da 500 miliardi di dollari l'anno. Un tesoro gestito di solito da organizzazioni criminali che si occupano di produrre la merce e di organizzare la grande distribuzione. "I social network facilitano l'interconessione tra questa area grigia e i privati cittadini", commenta Giuseppe Provera, amministratore unico di Convey che per il Ministero dello sviluppo economico ha realizzato un'indagine proprio su questi temi. "Un'intermediazione su due livelli: c'è chi acquista e rivende; chi invece  si limita a generare connessioni, cioè a diffondere dei link che rimandano a questi siti". Aggiunge Giovanni Avitabile, Colonnello del Comando generale della Guardia di Finanza: "Non siamo in grado di stabilire se i venditori su Facebook siano tutti di piccolo livello, o facciano da intermediari per un grosso stocchista. Di certo, è difficile seguire ogni rivolo, dobbiamo selezionare gli obiettivi, puntare sulle organizzazioni". I rischi per i consumatori? "Chi compra consapevolmente dei prodotti falsi può avere una multa che va dai 100 ai 7 mila euro. Poi non sa chi è il suo interlocutore, né se la merce gli  arriverà e come. Per non parlare dei pericoli per la salute e i danni economici". Francesca fa questo lavoro da due anni, ha un ottimo curriculum da venditrice, e non ha mai avuto alcun tipo di problema. Ordina la merce contraffatta che il cliente le commissiona in Cina, più raramente in Turchia, e il pacco arriva direttamente all'indirizzo di chi l'ha richiesto. Senza passare dalle sue mani. Il prezzo dei prodotti originali è uguale a quello che si trova in negozio, mentre tra i falsi c'è una grande differenza. Partono dai 35 euro fino ad arrivare ai 180. Spiega: "Quelle sono le imitazioni top: quelle proprio fatte bene, bene. Con tanto di certificati e custodia". E se il pacco lo fermassero alla dogana? "Il massimo che possono fare è chiederti i documenti per sbloccare la merce", assicura. Vende? Sì, tanto. Ok, all'inizio è costato un po' di fatica, ammette. Bisogna caricare le foto, coltivare i rapporti con le persone, stare dietro ai fornitori, ma una volta superata la fase iniziale, gli affari si fanno eccome. "Ormai  mi conoscono, dopo un po' crei  il tuo giro. Vale la pena provare perché si lavora. Ora come ora nessuno va in negozio a spendere mille euro per una borsa. Piuttosto con cento euro se ne prende due". Un'ultima telefonata sembra darle ragione: "Si tratta di imitazioni?", chiediamo a un venditore di griffe. Rispondono ridendo: "Sì, certo, e che ti credevi? I prezzi sono quelli che leggi, se prendi in stock, ti facciamo lo sconto. Vediti le tue cose e poi contattami. Però datti una sbrigata, se noi poi gli articoli finiscono".]]></testo></articolo><articolo><titolo><![CDATA[Il Paese Wi-Fi:  l  &#8217;Estonia è la prima vera &#8220;digital nation&#8221; al mondo.]]></titolo><testo><![CDATA[TALLINN. Non è vero che Internet non ha confini e che, come lo spirito santo, è in ogni luogo, basta che ci sia la rete. Il paese di Internet esiste. Sta in Europa, fra la Finlandia e la Russia, in uno Stato che ci sembra piccolo solo perché è quasi disabitato, appena un milione e trecentomila abitanti, come Milano; ma in realtà l'Estonia, di questo stiamo parlando, è più grande della Danimarca e dell'Olanda, solo che qui, a parte qualche città, ci sono chilometri e chilometri di distese di foreste e ghiaccio. È lo scenario di Frozen, il film della Disney che infatti ne ha mutuato i colori della bandiera nazionale: bianco nero e azzurro. Ma la vera bandiera che sventola nelle mappe che ti consegnano nell'aeroporto di Tallinn (dove il wifi è libero, gratuito e velocissimo) o negli hotel del fiabesco centro storico protetto dall'Unesco, è quella di Skype, il servizio di telefonia via Internet inventato da uno svedese e da un finlandese, ma sviluppato qui nel 2003. "Siamo il paese di Skype", è il messaggio che spacciano con una leggera forzatura storica (anche se la prima frase pronunciata su Skype fu in effetti in estone, "Tere, kas sa kuuled mind? Ciao, mi senti?"). Ma la verità è che l'Estonia oggi è molto di più: è il modello di quello che potremmo diventare, la prima vera Digital Nation del mondo. Un posto dove Internet è un diritto, ma in un certo senso anche un dovere; dove quasi tutto avviene online ma i tuoi dati personali sono considerati sacri e puoi sapere immediatamente chi li ha consultati e perché; e una società dove il governo può prendere informazioni basandosi su quello che i cittadini stanno facendo in tempo reale. Il governo dei big data. l'Illuminismo digitale realizzato. Funziona? Partiamo dai numeri di base. Il 100 per cento delle scuole e degli uffici pubblici oggi hanno un computer, l'80 per cento delle famiglie hanno accesso alla rete tramite un pc e il 97 per cento degli affari si fanno online. "Mi chiedo come faccia il rimanente 3 per cento. .. ", dice ironicamente Siret Shutting, la funzionaria del governo che sta presentando le meraviglie di e-Estonia a un gruppo di africani venuti ad imparare. Ogni giorno, dice, c'è almeno una delegazione proveniente da qualche parte del mondo che sbarca a Tallinn per capire come si fa a vivere in una società totalmente digitale. C'è un segreto? Una bacchetta magica? Oppure servono tantissimi soldi? La risposta è spiazzante: "Abbiamo scommesso tutto su Internet perché siamo pochi e perché siamo poveri", sostiene Taavi Kotka, il chief information officer del governo. È un giovane ingegnere con un passato da startupper e una visione molto radicale di come si fanno le cose: "Se una piattaforma informatica non funziona bene, meglio buttarla giù e rifare tutto daccapo piuttosto che metterci una toppa". La svolta digitale di dodici anni fa la spiega così: "Per noi è stata una questione di vita o di morte, di sicurezza nazionale. Non avevamo nessun altro modo per portare i servizi pubblici in posti remoti con pochissime persone. Dovevamo trovare un modo per sostituire i dipendenti pubblici con le macchine. Oppure sparire. Sa, noi abbiamo un vicino piuttosto ingombrante. .. ". La Russia, non c'è bisogno di nominarla. In un paese dove il 40 per cento degli abitanti sono di origine russa, dove l'occupazione sovietica è durata 50 anni, fino al 1991; e dove l'ultimo "morso" del vicino è stato così recente che tutti lo ricordano bene. Era il 2007, il governo aveva deciso di spostare la statua ai caduti sovietici  -  chiamati "i liberatori di Tallinn"  -  vicino ad un cimitero, "dove meritava di stare", erano scoppiati violenti disordini per le strade e l'Estonia divenne il primo paese del mondo a subire una cyberwar, un attacco informatico in piena regola. "Ci è servito, oggi siamo sicurissimi, non c'è nulla da hackerare e se un server viene attaccato, lo isoliamo dal sistema e non accade nulla", giura Jaan Priisalu, capo dell'Autorità delle comunicazioni. Il sistema si chiama X-Road ed è il cuore della Digital Nation. È l'infrastruttura alla quale sono attaccati tutti i database, 900 organizzazioni che offrono migliaia di servizi ed erogano centinaia di milioni di transazioni all'anno. È costato molto? Pochissimo: lo hanno sviluppato tutto internamente, "non è vero che l'informatica costa tanto, anzi i soldi creano mostri". Come funziona? Ci si collega con una carta di identità elettronica, come la nostra solo che lì ce l'hanno tutti o quasi davvero (e dal 2007 è sufficiente anche il telefonino con una Sim particolare). Ci si collega ed è tutto a portata di clic. Dal pagamento dei parcheggi pubblici (il servizio più usato) alle banche, dalle firme digitali alla scuola, per arrivare alla sanità e persino al voto. Sì, il voto: alle ultime elezioni 140 mila voti sono stati espressi elettronicamente da cittadini estoni che erano in 105 paesi. Timori di brogli non ne hanno. Anzi, si vantano di aver creato "il primo Stato indipendente dal territorio", nel senso che un cittadino estone ha gli stessi servizi in qualunque posto del mondo si colleghi. "Possono prendere la nostra terra, ma non il nostro Stato" è il motto che dicono guardando ad est da dove non viene mai nulla di buono non solo meteorologicamente. Non è stato facile arrivare fin qui. L'ingegnere capo spiega il processo con la formula "innovation through pain", innovazione dolorosa. E fa l'esempio della scuola dove da un giorno all'altro sono stati imposti i computer a tutti e se un insegnante non li usava non prendeva lo stipendio. Altro che incentivi. Ma in realtà quella estone è stata davvero una rivoluzione culturale, realizzata con un massiccio programma di alfabetizzazione digitale porta a porta, "contadino per contadino". Nessuno doveva restare escluso. È stata una rivoluzione il cui simbolo è il presidente della Repubblica in persona. Si chiama Toomas Ilves, ha 61 anni, è nato in Svezia da genitori rifugiati, è cresciuto negli Stati Uniti dove ha imparato il linguaggio informatico già a 13 anni, poi ha fatto il giornalista militante in Germania per Radio Free Europe e dopo la liberazione è diventato un diplomatico prima di diventare capo dello Stato. È lui il digital champion estone, il primo tifoso di Internet per tutti. Ora anche in Europa, "pensate che vantaggi avremmo se avessimo un unico mercato digitale con 500 milioni di utenti ", dice sapendo che la palla ora è nelle mani di un altro estone, Andrus Ansip, primo ministro per dieci anni e ora al vertice della Unione Europea proprio con questa delega. C'era lui, Ansip, nelle foto che ti mostrano fieri, in occasione della firma digitale del primo trattato internazionale: Ansip era a Tallin; l'altro primo ministro era a Helsinki, era Jirky Katainen, oggi considerato il falco di Bruxelles. I due firmavano un accordo per portare il sistema digitale estone in Finlandia. Fatto. E adesso? Chi sarà il prossimo? Loro sperano nell'Italia.]]></testo></articolo><articolo><titolo><![CDATA[Ricetta per la felicità? "Aree verdi e luoghi d'incontro: gli altri ci fanno star bene"]]></titolo><testo><![CDATA[CHE COSA ci rende felici? Sintetizzando, bastano due parole: gli altri. O, meglio, le nostre relazioni interpersonali. Non la loro quantità, sia chiaro: non basta aver decine di conoscenti, con cui si scambiano poche battute. Tanto più se lo scambio rimane segregato dietro le sbarre del mondo virtuale. È la qualità dei rapporti a fare la differenza. Soldi, telefonini all'ultima moda, case super lussuose, auto: tutte sciocchezze. E il Pil: dimenticatelo, non è un reale indicatore di benessere. Stefano Bartolini ne è più che convinto. Curriculum: professore d'Economia politica all'Università di Siena, ex consulente dell'Ocse, e autore di un libro sull'argomento, "Manifesto per la felicità: come passare dalla società del ben-avere a quella del ben-essere" (Feltrinelli 2013, euro 10). Parlerà il prossimo 10 novembre al Future Forum, il festival dell'innovazione in corso a Udine, durante l'inaugurazione del progetto pilota FilGud, un nuovo strumento per misurare la qualità di vita dei cittadini veneti.  "Più aree verdi, più luoghi d'incontro, più mezzi pubblici funzionali, più biciclette, meno macchine", è il suo mix vincente per un mondo migliore. Dietro le sue idee non c'è solo un'indole da inguaribile ottimista. Anche. Ma va sommata ad anni e anni di studi rivelatori. Racconta: "Da un po' di tempo la felicità è diventata, in qualche modo, misurabile". Inutile obiettare sui metodi, risponde: "Senta, per farlo ci sono sia dei parametri soggettivi: come la gente dichiara di sentirsi, se dice di essere felice, soddisfatta della propria vita. Sia dei parametri oggettivi. Vanno dalla diffusione della malattie mentali all'ipertensione, passando per il numero di suicidi e il consumo di droghe. Però, usando entrambe le metodologie, i risultati delle analisi coincidono". Certo, bisogna fare attenzione. La premessa è fondamentale: si parla di paesi già sviluppati, di persone senza dei particolari problemi economici. Senza dimenticare quanto sia importante offrire prospettive future ai giovani, soprattutto in Italia, dove il tasso di disoccupazione è pari al 42,9 per cento, uno dei più alti d'Europa. GENERAZIONE (SENZA) LAVOROConcorda lo studioso: "Una base per una sopravvivenza decente e tranquilla è necessaria per il benessere". Eppure quando si supera una certa soglia, quella che forse Marx avrebbe definito struttura, le cose cambiano. "La gente che non arriva a fine mese ha seri problemi di stress. Invece, oltre quel livello, a fare la felicità non è la disponibilità di soldi. Anzi, sono le persone sole, le persone più tristi". Il paese peggiore di tutti? "Gli Stati Uniti. C'è una vera esplosione di ansia e depressione", commenta Bartolini. Culla della Silicon Valley, paradiso high-tech dove abbondano i venture capitalist, qui ridotti a un lumicino. Un ecosistema invidiato dagli startupper nostrani, e non solo, eppure così triste. Una coincidenza? Forse no. E le ragioni andrebbero individuate nell'etica che muove i guru tecnologici. Da Steve Jobs a Jeff Bezos, guarda caso entrambi poco noti per la filantropia. Prosegue Bartolini: "I loro obiettivi di vita sono: avere successo, fare soldi. Gli studi lo dimostrano: la gente più materialista è meno felice, ha una salute mentale peggiore. Persino il fisico ne risente". Per esempio, aumenta il rischio di avere problemi cardiovascolari. Per non parlare delle relazioni: sono più cinici, hanno meno fiducia nel prossimo e più amicizie strumentali. "Gli psicologi le definiscono tendenze all'oggettivizzazione degli altri, cioè a considerarli come degli oggetti. Il risultato? Gli individualisti sono meno felici". Ma, quindi, il nostro gene egoista di cui ha scritto Richard Dawkins?, lo provochiamo. "Pfui, la tesi è degli anni Settanta, è stata definitivamente smentita da centinaia di ricerche successive. La caratteristica che differenzia gli esseri umani dalle altre specie è proprio la straordinaria capacità cooperativa, non l'egoismo". Insiste: "È dimostrato: ci basta solo pensare di aiutare gli altri per attivare le stesse zone del cervello che si accendono quando facciamo l'amore, o mangiamo un buon pasto. Quelle del piacere, insomma. Dawkins, mi creda, è superato". "Oggi viviamo in un mondo senza senso in cui a soffrire di più sono i bambini", mette in chiaro l'economista. Come si fa, quindi, a ristabilire una logica? Niente utopie solitarie, tutto dipende da scelte riguardanti l'organizzazione sociale: politiche ed economiche. Creare aree verdi, luoghi d'incontro, limitare la circolazione delle auto private, migliorare i trasporti pubblici: sono gli ingredienti della ricetta semplice, ma funzionale, proposta dallo studioso. "Le nostre città contemporanee sono città economiche, offrono punti d'aggregazione solo per comprare e lavorare. Prima il simbolo era l'agorà, un luogo d'incontro, dove si riunivano i cittadini di ogni rango sociale.   Poi sono comparse le automobili, strade e piazze sono diventate posti inquinati, la gente passa. Senza fermarsi. Le città si sono trasformate in luoghi solitari, tristi, non si conoscono neanche i propri condomini. Tutto questo può essere cambiato. Esempi positivi arrivano da Amsterdam e Copenaghen. Di certo, non sono fatte così le città italiane". Però non tutto è da buttare, anzi: "La prosperità materiale non è un ostacolo alla felicità, è una condizione necessaria, la facilita. Il problema: noi  l'abbiamo usata nel modo sbagliato, la dovremmo sfruttare per creare condizioni di vita migliori, e un mondo più coeso". Qualche speranza c'è, conclude Bartolini: "Lavoro all'Università, vedo tanti ragazzi, i giovani sono più sensibili a questi temi, sono ottimista, qualcosa sta cambiando. Manca solo una scintilla, la consapevolezza di non essere soli, ma di esser milioni. Un giorno se ne renderanno conto e il cambiamento sarà inevitabile". Come è sempre accaduto nella storia.]]></testo></articolo><articolo><titolo><![CDATA[Amazon lancia Kindle "illimitato" in Italia: accesso a 700mila libri]]></titolo><testo><![CDATA[ROMA - Da Harry Potter e la Pietra Filosofale di J. K. Rowling ad House of Cards di Michael Dobbs. Da La mia Londra di Simonetta Agnello Hornby, ai fumetti come Road rage di Richard Matheson. Sono solo alcuni dei titoli a disposizione di Kindle Unlimited un nuovo servizio in abbonamento che consente ai clienti di leggere più di 700mila libri a 9. 99 euro al mese. Parte da oggi ed e' accessibile dai dispositivi Kindle e sulle applicazioni di lettura gratuite per smartphone, tablet e pc. "Siamo entusiasti di poter annunciare il lancio di Kindle Unlimited in Italia. D'ora in poi i clienti di Amazon. it potranno esplorare nuovi autori, libri e generi - spiega Jorrit Van der Meulen, vicepresidente Kindle EU - Kindle Unlimited offre ai nostri clienti un modo semplice e conveniente per scoprire migliaia di libri, incluse centinaia di novita', apprezzare gli autori in lingua originale e godersi incontri inaspettati con nuove storie e personaggi". Nel catalogo ci sono 15mila titoli in lingua italiana tra cui best seller come la saga di Harry Potter, Ti prego lasciati odiare di Anna Premoli, Twilight di Stephenie Meyer, Stoner di John Edward Williams, Il mercante di libri maledetti di Marcello Simoni; una selezione di titoli di noti autori come Irène Némirovsky, Susanna Tamaro, Maurizio de Giovanni; una ricca selezione di classici come Guerra e pace, Il ritratto di Dorian Gray, Orgoglio e Pregiudizio, Le piu' belle fiabe di Andersen, Le avventure di Tom Sawyer e Piccole Donne. Inoltre c'è la possibilità di leggere, in lingua originale, le opere di grandi autori come Lesley Thomson, Douglas Preston e Lincoln Child, Joe Lansdale, Ellery Queen e classici come L'amante di Lady Chatterley e Tre uomini in barca. E poi ci sono i fumetti in formato digitale con titoli come Star Wars 1 di John Jackson Miller, Cronache del Mondo Emerso di Licia Troisi, e i capolavori di Mark Millar, tra cui Kick Ass 1 e Wanted 1. Infine e' possibile scegliere tra migliaia di libri disponibili solo per Kindle, incluse le nuove uscite, e best seller Kindle come l'opera vincitrice del concorso BigJump Il cammino delle parole di Veronica Gussoni, Lost Legion di George Wildramp, Orfani di Dio di Maria Acciaro, Il codice della Fenice di Umberto Lubich e la serie TRI di Lorena Laurenti. E' possibile provare il servizio gratis per 30 giorni su www. amazon. it/ku-provagratuita.]]></testo></articolo></sezione><sezione xmlns:fo="http://www.w3.org/1999/XSL/Format" xmlns:xs="http://www.w3.org/2001/XMLSchema" xmlns:fn="http://www.w3.org/2005/xpath-functions" id="aed35b751fc41c630e298ca1d906c9af28ce421dafd6a5d3ff81e966d8cfdf2b"><nome>Ambiente</nome><articolo><titolo><![CDATA[Corruzione, giudizio immediato per l'ex ministro Clini]]></titolo><testo><![CDATA[ROMA - Un progetto per le paludi della Mesopotamia. E otto bonifici su un conto corrente denominato "Pesce" per oltre un milione di euro. Sono questi gli estremi delle accuse che hanno portato a disporre il giudizio immediato, chiesto e ottenuto dalla Procura di Roma, per Corrado Clini, ex ministro dell'Ambiente nel governo Monti, e Augusto Calore Pretner, professionista di Ferrara. L'accusa contestata è quella di corruzione. La mazzetta per Clini - secondo la Procura - sarebbe stata frutto del finanziamento a fondo perduto erogato dal ministero per 54 milioni di euro per il progetto "New eden", per la riqualificazione del territorio dell'Iraq. Conto in Svizzera. Secondo gli atti del pm Alberto Galanti la società Nature Iraq avrebbe creato una provvista di euro 3. 170. 000 e tramite un passaggio in Olanda i soldi sarebbero stati messi a disposizione di Pretner in un conto svizzero. Da questo conto Clini avrebbe ricevuto oltre un milione di euro. I versamenti oggetto degli accertamenti della Guardi di Finanza sono stati fatti nel periodo tra il 14 ottobre 2010 ed il 22 giugno 2011. Il Gip Massimo Battistini ha fissato l'inizio del processo per il prossimo 12 marzo, davanti ai giudici della II Sezione penale del Tribunale di Roma. Un memoriale. All'attenzione del pm Galanti c'è ancora la maggior parte dell'incartamento inviato da Ferrara, dopo che la Cassazione ha deciso la trasmissione del procedimento a Roma, nei mesi scorsi. E il lavoro investigativo ha svelato una serie di rapporti è stato un manager finito nei guai, Marco Gonella, che in un memoriale ammette: "Fare operazioni come quella che ho fatto nel 2006 e anni seguenti poteva andare bene allora, ma non è più accettabile adesso". Prove inquinate. Per questo se anche Gonella si assolve "perché il sistema era fatto così e tutti facevano così", spiega che deve assumersi la responsabilità. "Ho fatto 'solo' falsa fatturazione, mentre le imputazioni più gravi derivano dall'aver voluto fare un favore a qualcuno. .. ". Secondo il Pm, dopo essere stato sentito, Clini avrebbe compiuto in sostanza una attività di inquinamento probatorio "volto a ricostruire un fantomatico rapporto di consulenza con il governo iracheno, per giustificare la provenienza delle somme". La replica. E l'ex ministro spera "di riuscire a trovare il modo di discutere davanti al giudice su quali siano i fatti che mi vengono contestati. Ho già dato nel merito tutte informazioni che mi sono state richieste e adesso finalmente qualcuno mi dirà qual è il punto". E continua: "Devo dire che ho messo veramente tutto a disposizione, tutte le informazioni, i documenti che attestano, nel caso della vicenda irachena, tutte le attività che sono state fatte. Adesso finalmente avremo la possibilità di confrontarci. Spero di vedere i documenti sui quali i magistrati basano le accuse e su questi ci confronteremo".]]></testo></articolo><articolo><titolo><![CDATA[Oscar Green 2014, dall'afrodisiaco Maya alle api "sentinelle"]]></titolo><testo><![CDATA[CHIPS di pane croccante ai mille sapori ma anche un energizzante afrodisiaco su antica ricetta Maya. E poi, microalghe molto apprezzate in cosmetica e in agricoltura come fertilizzanti naturali e addirittura un pecorino anticolesterolo: sono alcune delle idee creative presentate al concorso "Oscar Green" 2014, il premio per l'innovazione dei Giovani della Coldiretti. Una testimonianza, sottolinea Coldiretti, "del profondo processo di rinnovamento green in atto nelle campagne, come dimostra il fatto che quasi un'impresa agricola italiana su tre è nata negli ultimi dieci anni". C'è anche chi ha deciso di diventare "agricustode" di un intero borgo abbandonato per sperimentare antiche coltivazioni ma anche chi ha realizzato una crema dalla lacrima di vite e chi ha ricavato dalla coltivazione della canapa gustose ricette e materiali per la bioedilizia. In dettaglio, la prima chips di pane sfrutta l'idea di un gesto antico, quello di strappare la corteccia del pane che ad Altamura in Puglia si compie da secoli per consuetudine. Da qui infatti nasce l'intuizione di creare una vera e propria sfoglia di semola di grano duro ai mille sapori, dall'extravergine al formaggio. Per produrre l'afrodisiaco dei Maya, invece, si è arrivati fino al Polo Nord. Arrivano infatti dalla Banca del Seme lì localizzata le varietà antiche di semi da cui si produce la bevanda energetica. Tra i premiati, c'è infine anche un giovane apicoltore che ha messo le sue arnie a disposizione di "Cara Terra", un progetto di Biomonitoraggio dell'ambiente realizzato nella Terra dei Fuochi con le api come "sentinelle".]]></testo></articolo><articolo><titolo><![CDATA[La raccolta del vetro aumenta al Sud, ma la Sicilia resta in coda]]></titolo><testo><![CDATA[PALERMO- La raccolta differenziata dei rifiuti di imballaggi in vetro in Italia nel 2013 ha raggiunto una media di 28,9 chilogrammi per abitante, con sensibili variazioni nel suo funzionamento tra il Nord, il Centro e il Sud. Proprio quest'ultimo, tuttavia, che fino a pochi anni fa conferiva quantitativi per abitante molto bassi, sta assistendo in molte aree ad un recupero progressivo di comportamenti virtuosi. Nel 2013 il Mezzogiorno ha registrato il più consistente balzo in avanti nella raccolta del vetro, con un +8,3% rispetto all'anno precedente, arrivando ad una media di 17,8 chilogrammi per abitante l'anno. Un quantitativo ancora lontano dai 39,8 chilogrammi del Nord e dai 23,4 del Centro, ma che dimostra come si sia imboccata una strada che permetterà di raggiungere risultati rilevanti. I dati sono stati diffusi nel corso del convegno su "Raccolta differenziata del vetro. Costo o opportunità?", organizzato da CoReVe, il Consorzio recupero vetro, e Anci, a Palermo. La Sicilia fanalino di coda. In Sicilia, secondo il CoReVe, la raccolta media è di 6,1 chilogrammi per abitante, ben 11,7 in meno rispetto a quella del Sud in generale. Tutte le Province, anche se in proporzione diversa, restano ben al di sotto della media del Sud dell'Italia. In provincia di Palermo, ad esempio, la raccolta del vetro è di soli 4,7 chilogrammi per abitante l'anno, al di sotto della media regionale, così come a Messina, che raccoglie 4,8 chilogrammi per abitante. Le province che superano la media regionale sono Trapani con 12,2 chilogrammi per abitante, Ragusa con 9, Caltanissetta con 6,9 e Siracusa con 6,4 chilogrammi per abitante. Questi dati, secondo il CoReVe, dimostrano, dunque, che nella Regione ci sono ancora margini molto ampi di crescita per la raccolta differenziata degli imballaggi in vetro. Città virtuose al Sud. Casi di successo al Sud testimoniano, però, come si possa e si debba fare molto di più. A fianco di città come Salerno, che da anni ha raggiunto e mantiene risultati di eccellenza assoluta a livello nazionale, troviamo infatti anche realtà come Cosenza che, in pochi mesi, ha colmato il proprio ritardo e raggiunto ottimi risultati di raccolta differenziata. Gli accordi con i Comuni. Il convegno è stato anche l'occasione per riunire allo stesso tavolo tutti gli attori che chiudono il cerchio delle responsabilità: i produttori industriali, rappresentati da CoReVe e Conai, riciclatori del rottame di vetro recuperato dai rifiuti raccolti e finanziatori degli oneri aggiuntivi incontrati dai Comuni per fare la raccolta differenziata, la Regione che definisce le linee guida della gestione dei rifiuti sul territorio, le Amministrazioni locali che hanno la responsabilità diretta del sistema organizzativo per attuare una efficiente raccolta differenziata. "L'Anci - ha dichiarato Nicola Nascosti, membro della Commissione Tecnica Paritetica Anci-CoReVe - ha sottoscritto il nuovo Accordo con CoReVe per l'implementazione di sistemi sempre più virtuosi per la raccolta del vetro con la piena convinzione che, come avvenuto in passato, tale collaborazione porterà i frutti sperati. I dati in nostro possesso testimoniano infatti che il riciclo del vetro sta migliorando sia in termini di qualità che di quantità". I benefici economici. Il beneficio economico di un comune di 30. 000 abitanti che raccoglie 29 kg/ab anno di vetro, secondo quanto emerso nel corso del convegno, sarebbe pari a 201. 000 euro l'anno (contributi CoReVe  più risparmio dello smaltimento in discarica) mentre scende a 90. 000 euro se la raccolta è di 13 kg/ab l'anno. I benefici per un comune di 100. 000 abitanti arriverebbero a 670. 000 euro con una raccolta di 29 chilogrammi per abitante ma di soli 113. 000 con una raccolta di 13 chilogrammi. Nel 2013 la raccolta differenziata del vetro ha evitato agli italiani costi per lo smaltimento in discarica pari a circa 150 milioni di euro e corrisposto ai Comuni, tramite il sistema CoReVe, 46,5 milioni di euro. Ma attenzione, affinchè tutto ciò diventi la norma è necessario - è stato detto nel corso del convegno - garantire che i sistemi adottati siano efficienti, che la gestione e l'organizzazione dei servizi siano efficaci ed economici e che anche i cittadini siano coinvolti ed informati in modo adeguato. Uno dei grandi problemi irrisolti resta ancora, infatti, la qualità del rottame di vetro che arriva dalle raccolte differenziate. Spesso si trovano mescolate al rottame sostanze improprie che causano difetti sui nuovi contenitori. Questi nemici del riciclo si chiamano bicchieri di cristallo, piatti e tazzine di ceramica, pirex, lampadine, specchi. A causa di questi rottami "alieni", su 1. 720. 000 tonnellate di vetro che proviene dalle raccolte differenziate con un tasso di riciclo del 72,9%, 124. 000 tonnellate  devono andare in discarica. E la raccolta differenziata fatta male  crea anche un danno economico: secondo l'accordo Anci-Conai se è eccellente il corrispettivo riconosciuto è 45,50 euro a tonnellata, se è pessima solo 5 euro alla tonnellata. "E' importante - ha concluso Franco Grisan, presidente del CoReVe - che il Sud acceleri il suo pur buono trend di crescita, ma è anche importante insistere per una raccolta differenziata attenta e precisa che punti all'eccellenza,  In questi sforzi i grandi attori sono i Comuni, ai quali CoReVe darà il massimo supporto possibile per il raggiungimento di obiettivi sempre più elevati".]]></testo></articolo><articolo><titolo><![CDATA[Aree protette, nel mondo sono aumentate del 58%]]></titolo><testo><![CDATA[SETTANTASEI miliardi di dollari l'anno: è quanto serve per salvare le aree protette presenti nel mondo. La buona notiza è che queste nell'ultimo decennio sono aumentate sia nel numero 58% in più, sia nell'estensione +48%. La cattiva notizia è che solo un'area su quattro è gestita correttamente e metà dei siti più importanti del mondo per biodiversità sono ancora privi di protezione. Per salvare la biodiversità, infatti, servirebbero dai 45 ai 76 miliardi di dollari l'anno, necessari a gestire le oltre 200mila aree protette del Pianeta: una cifra pari ad appena il 2,5% della spesa militare mondiale. Questi i dati diffusi dall'Unione Mondiale per la Conservazione della Natura (Iucn) in occasione dell'apertura del World Park Congress a Sydney, principale punto di riferimento su conservazione e gestione delle aree protette nel mondo. Al congresso, della durata di una settimana, partecipano oltre 5000 delegati, fra cui cinque leader nazionali, 14 ministri dell'Ambiente e 17 capi di Ong, fra cui il direttore generale del Wwf, l'italiano Marco Lambertini. Il World Park Congress, che si riunisce ogni 10 anni dal 1962 (l'ultima volta in Sudafrica fu aperto da Nelson Mandela), farà il punto sulla situazione delle aree protette, mettendone in luce il ruolo vitale nel conservare la biodiversità e fornire servizi all'ecosistema. E dovrà formulare l'agenda globale per la conservazione nel quadro di uno sviluppo sostenibile, nel documento finale chiamato "La promessa di Sydney".]]></testo></articolo><articolo><titolo><![CDATA[Onu: "Delfini e balene, stop alla cattura". Svolta storica]]></titolo><testo><![CDATA[SVOLTA STORICA in sede Onu per i cetacei: durante il meeting della Convenzione sulle specie migratorie (Cms) prevista dal trattato internazionale dell'Unep (United Nations Environment Program), svoltosi dal 4 al 9 novembre a Quito (Ecuador), "è stato sancito il divieto di catturare i cetacei a scopi commerciali e di utilizzarli in delfinari e oceanari che, come tutte le inaccettabili strutture di cattività, sono inadatti alle esigenze della specie". Lo afferma l'Ente nazionale protezione animali (Enpa) spiegando che "la risoluzione presa in sede Onu è di cruciale importanza ai fini del divieto di cattura e utilizzo dei cetacei per la cattività. Il provvedimento della Cms prevede che i 120 Paesi membri modifichino la loro legislazione interna per vietare le catture in natura e blocchino le importazioni dei cetacei per gli spettacoli nei delfinari. E che anche la Cites e l'Iwc (Commissione Internazionale Baleniera) prendano atto dei contenuti della risoluzione e si impegnino affinché le indicazioni contenute nella stessa siano applicate". La risoluzione della Cms "rappresenta una svolta, anche perché, in tale circostanza, a prendere posizione contro la cattività è lo stesso mondo scientifico - spiega il direttore scientifico dell'Enpa, Ilaria Ferri - Una svolta resa possibile anche grazie all'impegno di Enpa e del comitato italiano nella Cms che hanno sollevato, oltre a motivazioni etiche, le questioni di natura etologica e conservazione delle specie. Ed è proprio sulla scia di tali argomentazioni che la Cms ha adottato una risoluzione storica, che dovrà ora essere ratificata dai 120 Paesi che l'hanno sottoscritta. Ecco perché l'Enpa chiede oggi al Governo italiano di recepire immediatamente la risoluzione della Cms nel nostro ordinamento giuridico e di vietare per sempre le importazioni dei cetacei destinati alla cattività".]]></testo></articolo><articolo><titolo><![CDATA[La pianta di coca resisterà ai cambiamenti climatici]]></titolo><testo><![CDATA[ROMA - Tra le piante più attrezzate a resistere ai cambiamenti climatici c'è anche quella di coca, che viene usata per produrre la cocaina. Lo affermano alcuni esperti al sito "The Daily Climate". Secondo le proiezioni dell'Ipcc la 'cintura della coca', l'area tropicale in cui la pianta è più diffusa, dovrebbe diventare nei prossimi decenni più calda e secca, con un aumento delle temperature entro fine secolo che potrebbe toccare i 4 gradi. "Ma la coca è unica nel suo genere - spiega Charles Helling, esperto del dipartimento Usa dell'Agricoltura - ha uno strato di cera molto resistente che protegge le foglie, e tende a far perdere loro meno acqua. E' molto più resistente delle altre piante tropicali". In alcune zone, come il Perù subtropicale, c'è già una diminuzione delle precipitazioni, ma la coca si è già adattata a sopravvivere con 500 millimetri l'anno, e ora sono tre o quattro volte più elevate. "Anzi, i cambiamenti climatici potrebbero favorire i coltivatori - spiega Kenneth Young, agronomo della University of Texas - offrendo loro nuovi terreni favorevoli ad altitudini maggiori". A supplire ad eventuali problemi climatici, spiega ancora Helling, potrebbe poi intervenire l"ingegno' umano. "Ho già visto dei dispositivi 'interessanti' dal punto di vista agronomico soprattutto in Colombia - spiega l'esperto - e se per caso le piante dovessero iniziare a soffrire, i coltivatori potrebbero sempre cercare delle varietà più resistenti". Se la pianta di coca sarà tra quelle che si salveranno, molti altri prodotti dell'area tropicale rischiano invece di sparire. A risentire infatti dell'aumento delle temperature, riferisce l'Agenzia Europea per l'Ambiente, sarebbero la produzione mondiale di cacao e caffè, quest'ultima colpita da siccità e da una terribile infezione da funghi sia in Brasile che in Africa. Anche al netto di malattie e siccità, il solo riscaldamento globale, aumentando l'evaporazione nelle zone tropicali ridurrà sensibilmente il rendimento delle piante. L'innalzamento delle temperature sembrerebbe poi incidere anche sulle fioritura e la produzione di sementi delle pianti di fagioli che hanno già ridotto le proprie rese di oltre il 25%; stesso discorso vale per le piante drupacee, tra cui rientrano pesco, susino, albicocco, mandorlo e ciliegio.]]></testo></articolo><articolo><titolo><![CDATA[Turchia: via gli alberi per far posto a una centrale, rabbia a Soma]]></titolo><testo><![CDATA[ANKARA - Ha scatenato l'ira di ambientalisti e abitanti l'abbattimento di migliaia di alberi nella città turca di Soma, dove sarà costruita una centrale elettrica. Kolin Group - una delle più grandi compagnie del settore - ha sradicato 6mila ulivi nelle giornata di venerdì per far spazio a una centrale a carbone nel villaggio di Yirca, nella Turchia occidentale, dove la cittadinanza 'piantonava' il bosco da oltre 52 giorni. La località si trova vicino Soma, sede di miniere di carbone, dove a maggio scorso scoppiò un terribile incendio nel quale persero la vita 301 minatori. Su Twitter abbiamo trovato diverse foto degli alberi sradicati:E' scoppiata una rissa quando le guardie di sicurezza della società hanno cercato di far sgomberare i cittadini-manifestanti dal bosco, secondo quanto riportato dal quotidiano Hurriyet. Le guardie hanno trascinato per metri alcune persone, caricandole su un camion e chiudendole a chiave in un capannone a quattro chilometri di distanza dal sito del cantiere. Uno dei cittadini ha riportato ferite alla testa dopo essere stato centrato da un lacrimogeno sparato da un agente, ha segnalato ancora Hurriyet. Ecco altre foto prese da Twitter che documentano l'accaduto:Immagini televisive hanno mostrato il capo del villaggio, Mustafa Akin, piangere in diretta e alcune anziane hanno abbracciato gli alberi prima di essere abbattuti. "Erano i miei figli", ha raccontato una donna di 80 anni. Poche ore dopo gli scontri, un tribunale turco ha bocciato la decisione che autorizzava la compagnia - vicina al governo di Ankara - a prendere il controllo del bosco. Troppo tardi, perchè migliaia di alberi erano stati già sradicati. Greenpeace ha parlato senza mezzi termini di uno "scandalo legale" e ha annunciato che i responsabili di questo disastro saranno denunciati. "La lotta a Yirca serve a impedire danni irriversibili all'ambiente. La battaglia non è ancora conclusa", ha dichiarato uno degli avvocati dell'associazione ambientalista, Deniz Bayram. E' il caso di ricordare che i ragazzi e le ragazze di Gezi Park, a Istanbul, si mobilitarono per lo stesso motivo e il 28 maggio 2013 diedero vita a una protesta che rimarrà scolpita per sempre nella storia della Turchia. Tutto cominciò quando uno sparuto gruppo di ecologisti si parò davanti alle ruspe che volevano radere al suolo i 600 alberi a ridosso di piazza Taksim, il luogo simbolo dello Stato secolare in Turchia. La reazione violenta della polizia innescò un moto di indignazione nel Paese e Gezi Park diventò un modello da contrapporre al crescente autoritarismo del governo filoislamico. Un anno dopo però di quella protesta rimane solo il ricordo.]]></testo></articolo></sezione><sezione xmlns:fo="http://www.w3.org/1999/XSL/Format" xmlns:xs="http://www.w3.org/2001/XMLSchema" xmlns:fn="http://www.w3.org/2005/xpath-functions" id="9bf868ddbc47491094cbc4d29f04d47ecc007ad0b98b9fc637ede296e2bff2a6"><nome>Esteri</nome><articolo><titolo><![CDATA[Obama al G20: "Contro i cambiamenti climatici pronti tre miliardi di dollari per i paesi emergenti"]]></titolo><testo><![CDATA[BRISBANE - Il presidente americano Barack Obama, appena arrivato a Brisbane, in Australia, dove si è aperto il vertice G20, ha annunciato che gli Stati Uniti metteranno a disposizione dei paesi emergenti tre miliardi di dollari per combattere i cambiamenti climatici dovuti ai gas serra e all'inquinamento. Nessun paese è immune al cambiamento climatico, che è la maggiore sfida da affrontare: "Ogni paese ha la responsabilità di fare la sua parte". Lo ha sottolineato il presidente Usa, annunciando il contributo di tre miliardi di dollari al Fondo Internazionale per aiutare i paesi più poveri ad affrontare gli effetti del cambiamento climatico. "Se gli Stati Uniti e la Cina hanno raggiunto un accordo, anche il mondo lo può fare"ha aggiunto Obama. Accordo Usa-Cina. L'annuncio del leader statunitense segue a meno di 72 ore la storica intesa raggiunta tra Usa e Cina per la protezione dell'ambiente. Lo storico accordo, annunciato congiuntamente dal presidente Usa e dal collega cinese Xi, prevede nuovi obiettivi di riduzione delle emissioni di carbonio degli Usa e l'impegno della Cina di fermarne l'aumento entro il 2030. L'amministrazione Usa si è impegnata a ridurre le emissioni del 25-28 % entro il 2025, sulla base dei dati fissati nel 2005. L'impegno della Cina. E' la prima volta che la Cina si impegna ad un intervento per eliminare i gas serra. Pechino e Washington sono responsabili del 45 % delle emissioni di Co2 mondiali. Funzionari americani hanno rivelato che l'accordo tra i due paesi più inquinatori al mondo è stato ottenuto dopo negoziati segreti tra Stati Uniti e Cina durati nove mesi, compresa una lettera di Obama a Xi. L'intesa propone un approccio comune che potrebbe stimolare gli sforzi per negoziare un nuovo accordo globale sul clima entro il 2015. Barriera corallina a rischio. Fra le priorità per proteggere l'ambiente anche la difesa della Barriera Corallina: "Non ho avuto tempo per visitare la Grande Barriera Corallina, ma voglio tornare e voglio che le mie figlie tornino e che siano in grado di portare a loro volta le loro figlie. Voglio che sia qui fra 50 anni", rivolgendosi indirettamente all'Australia. L'Australia è presidente del G20 e non ha voluto inserire il cambiamento in agenda, preferendo i temi economici. La Grande Barriera Corallina è - secondo alcuni rapporti - in pericolo a causa del cambiamento climatico, e alcune indiscrezioni ritengono che le autorità del Queensland stiano facendo lobby sull'Onu affinché non la dichiari in 'pericolo'. Affrontare il cambiamento climatico non può essere un lavoro solo del governo. "I cittadini, specialmente i giovani come voi, devono far sentire la loro voce - ha affermato Obama rivolgendosi agli studenti - perchè meritate di vivere le vostre vite in un mondo più pulito". "Sradicare Ebola". Nel corso del G20 il leader hanno affrontato un altro tema: si sono detti profondamente preoccupati "per l'epidemia di Ebola" e si sono impegnati a fare tutto il necessario per "sradicarla" e intervenire sulle sue conseguenze economiche e umanitarie "nel breve termine". E' quanto si legge in un comunicato rilasciata al termine del primo giorno di vertice.  ]]></testo></articolo><articolo><titolo><![CDATA[G20: Obama: "Si agisca per crescita e occupazione"]]></titolo><testo><![CDATA[BRISBANE - "In questi anni gli Usa hanno dato lavoro a più persone di tutte le economie sviluppate insieme. Ma non ci si può attendere che portino l'economia mondiale sulle loro spalle. Dunque il G20 ha la responsabilità di agire per stimolare la domanda, investire di più e creare posti di lavoro", ha detto il presidente Usa Barack Obama a Brisbane. Obama ha esortato i leader del G20 ad impegnarsi concretamente a creare posti di lavoro e la ricetta non può che essere quella di investire sulla crescita. Questo l'appello lanciato dal presidente americano a Brisbane in Australia a margine del G20, in cui ha citato i massicci investimenti che in America hanno consentito di ridurre la disoccupazione al 5,8%, il livello più basso dal luglio 2008, prima dell'esplosione della crisi. "Qui a Brisbane i paesi del G20 hanno la responsabilità di agire, incoraggiando la domanda e investendo di più in infrastrutture per creare posti di lavoro per la gente di tutte le nostre nazioni", ha aggiunto Obama. LEGGI Renzi in Australia per spingere sulla crescita di FRANCESCO BEIFOTO Le proteste contro il G20 in AustraliaUcraina: "Aggressione russa minaccia il mondo". Parlando a Brisbane il presidente Usa ha rivendicato  che gli Stati Uniti, come sola superpotenza mondiale, guidano l'opposizione della comunità internazionale "all'aggressione russa contro l'Ucraina che rappresenta una minaccia al mondo, come abbiamo visto nello sconvolgente abbattimento dell'MH17 (ndr il volo della Malaysia Airlines con 298 persone a bordo precipitato il 17 luglio scorso sui cieli dell'Ucraina orientale)". Al vertice del G20  è presente anche Vladimir Putin. E l'intervento di Obama non è stato gradito. Poco dopo il viceministro degli Esteri russo, Serghei Ryabkov, ha dichiarato che non si è registrata nessuna svolta o miglioramento delle relazione russo-americane dopo l'incontro tra Putin e Obama a margine del G20. "Qualsiasi contatto ai massimi livelliè importante. Tuttavia affermare che dopo questo abbiamo una nuova prospettiva, specialemten riguardo alla normalizzazione delle relazioni bilaterali con gli Usa, non corrisponderebbero al vero e la reposnabilità della stagnazione nelle nostre relazioni e del tutto e completamente colpa degli americani", ha detto Ryabkov. Nel suo discorso, Obama ha anche sottolineato che Washington "guida anche la lotta contro Ebola in Africa occidentale". Sulla questione del  cambiamento climatico, ha affermato che l'accordo Usa-Cina sulle emissioni di gas serra dimostra che un accordo mondiale è possibile. E ha annunciato che gli Stati Uniti metteranno a disposizione dei paesi emergenti tre miliardi di dollari per combattere i cambiamenti climatici dovuti ai gas serra e all'inquinamento.  ha annunciato che gli Stati Uniti metteranno a disposizione dei paesi emergenti tre miliardi di dollari per combattere i cambiamenti climatici dovuti ai gas serra e all'inquinamento.]]></testo></articolo><articolo><titolo><![CDATA[Indonesia, sisma in mare del 7, 3. Lanciato e poi revocato l'allarme tsunami]]></titolo><testo><![CDATA[GIACARTA - Una violentissima scossa di terremoto, classificata del 7,3 sulla scala Richter, si è prodotta poco prima delle 4 di notte (ora italiana) nelle acque antistanti l'Indonesia, nello Stretto di Malacca. Il centro d'allarme del Pacifico ha lanciato un'allerta tsunami, che in seguito è stato revocato.  L'agenzia metereologica indonesiana ha ritirato l'allarme tsunami quattro ore dopo averlo annunciato. Sono state registrate in seguito due scosse di assestamento di magnitudo 5 e 6. 3. L'epicentro del forte terremoto è stato individuato a 46 km di profondità e 154 km a nord-ovest dell'isola di Ternate. Il Pacific Tsunami Warninc Center a diramato l'allerta tsunami "non di proporzioni distruttive" Nelle Molucche ci sono state scene di panico con gente che è uscita di corsa dalle case ed altre che si sono allontanate dalla linea costiera, ma al momento non si ha notizia di danni o vittime. VIDEO Il disastro dello tsunami del 2004Le Molucche sono state tra le aree colpite il 26 dicembre 2004, quando un potente tsunami uccise oltre 170mila persone.]]></testo></articolo><articolo><titolo><![CDATA[Nigeria, la città di Chibok finisce sotto il controllo di Boko Haram]]></titolo><testo><![CDATA[ABUJA -  Il gruppo islamista nigeriano Boko Haram ha conquistato la cittadina di Chibok, la stessa dove meno di sei mesi fa l'organizzazione ha rapito 276 studentesse all'interno di un liceo. All'inizio del mese di novembre il governo aveva sperato in un allentamento della tensione, cercando di arrivare ad un accordo con gli islamisti per il rilascio degli ostaggi. La risposta era stata negativa: Boko Haram aveva dichiarato che le giovani erano "una vecchia storia" e che tutte loro si erano convertite all'islam ed erano andate in spose ai suoi combattenti. Ad annunciare l'assedio e la conquista della cittadina, che si trova nel nord-est della Nigeria, all'interno della regione del Borno, un pastore cristiano locale, Enoch Mark, che ha riferito all'agenzia France Press che "Chibok è stata presa da Boko Haram, i miliazioni hanno il controllo della situazione". L'uomo ha una figlia e la nipote in mano al gruppo, assieme alle altre 217 ragazze rapite. "Migliaia di residenti stanno fuggendo per mettere in salvo la propria vita", è quanto ha dichiarato ad Associated Press il presidente del governo locale, Bana Lawan. Da quello che si conosce, i militanti sono giunti a Chibok a bordo di pickup giovedì pomeriggio attorno alle quattro ora locale. L'attacco si sarebbe concentrato sulle torri di telecomunicazione, interamente distrutte. Gli abitanti della zona, per scampare ai miliziani, sono stati costretti a fuggire e trovare riparo nei boschi limitrofi. Non è possibile comunicare con la città: il senatore della regione, Ali Ndume, fa sapere che a "Chibok non ci sono più linee telefoniche".]]></testo></articolo><articolo><titolo><![CDATA[Ucraina, Yatseniuk: "Un esercito più forte per fermare la Russia".   Mosca, Osce sostiene Kiev]]></titolo><testo><![CDATA[KIEV - Un esercito che sia forte abbastanza da fermare l'aggressione militare russa. E' quanto serve secondo il primo ministro ucraino Arsenij Yatseniuk, che oggi ha anche fatto le proprie raccomandazioni per le principali posizioni del nuovo governo di coalizione (Vitaly Lisovenko ministro delle Finanze e l'attuale amministratore delegato della società energetica statale Naftogaz, Andriy Kobolev, ministro dell'Energia). . Kiev e la Nato accusano Mosca di aver inviato soldati e armi per aiutare i ribelli filorussi nelle regioni orientali, incidendo pesantemente su un conflitto che, dall'aprile scorso, ha ucciso più di 4 mila persone. Ma il Cremlino nega. "Avere un esercito in grado di fermare la Russia deve essere il nsotro principale compito", ha detto Yatseniuk. Il conflitto tra le forze regolari e i ribelli filorussi si sta riaccendendo, la tregua sottoscritta il 5 settembre a Minsk, è fragile. Per il momento però la scelta del presidente ucraino è quella di mantenere toni rassicuranti: se anche l'accordo per il cessate il fuoco dovesse rompersi, l'esercito di Kiev sarebbe già "in grado di respingere l'attacco dei ribelli". Per Pedro Poroshenko non c'è ancora "alcun motivo di farsi prendere dal panico" o di preoccuparsi nonostante le forze ribelli controllino alcune zone orientali del Paese. "Se anche il piano di pace fallisse, il nostro esercito potrebbe resistere all'offensiva", ha dichiarato rimarcando la volontà del governo di trovare una soluzione pacifica. Che l'Ucraina non userà la forza per riconquistare le regioni sud-orientali di Donetsk e Lugansk in mano ai ribelli filorussi, è ciò che ha affermato anche il ministro degli Esteri, Pavlo Klimkin, al giornale tedesco Rheinische Post, spiegando che Kiev è più propensa a cercare una soluzione politica. Nell'est però i combattimenti stanno riprendendo. Una bambina di cinque anni è rimasta uccisa in un bombardamento, colpita da un colpo di mortaio a Lugansk, hanno spiegato le autorità di Kiev: "I combattenti della repubblica autoproclamata di Lugansk, che hanno preso posizione a Slovianoserbsk hanno sparato col mortaio contro il villaggio di Triokhizbenka", ha detto il portavoce militare Andriy Lysenko. "Una bambina di cinque anni - ha continuato - è stata uccisa, la madre gravemente ferita". Una portavoce della polizia ha scritto sul suo profilo Facebook che la madre è in terapia intensiva e i medici "stanno lottando per salvarle la vita". Quando è caduto il colpo di mortaio stava cercando di portare la figlia in una clinica. Lisenko ha aggiunto che solo nelle utlime 24 ore anche un soldato ucraino è stato ucciso e sei sono rimasti feriti. Ucraina, baci e abbracci per il ritorno dal fronte La tesione è alta anche con Mosca. La Russia infatti accusa la missione di monitoraggio dell'Osce nel Paese di "aiutare e sostenere una sola parte nel conflitto" nel sud-est, e cioè "le autorità ufficiali di Kiev". "Nei rapporti della missione - si legge in una nota del ministero degli Esteri russo - ci sono sistematicamente dati dettagliati sui movimenti di truppe delle repubbliche di Donetsk e Lugansk, ma vengono ignorati i dati sulla concentrazione di gruppi d'attacco dell'esercito ucraino lungo la linea di contatto". Il Cremlino ha quindi invitato gli osservatori dell'Osce a ricordare che l'obiettivo principale del loro mandato è quello di "contribuire alla riduzione delle tensioni e all'instaurazione di pace, stabilità e sicurezza". Il Cremlino preoccupa la comunità internazionale. La Nato ha intercettato negli ultimi tempi "oltre 100 singoli episodi di incursione" di aerei russi sui cieli d'Europa, ha detto il Comandante del Joint Force Command di Napoli, ammiraglio Mark Ferguson. "Si tratta - ha aggiunto - di oltre tre volte il numero di incursioni rilevate l'anno scorso. Le forze dell'Alleanza Atlantica rimangono vigili e pronte a rispondere alle aggressioni russe ai danni dell'Ucraina. Abbiamo incrementato il numero di pattugliamenti aerei sulla regione". Anche la cancelliera tedesca Angela Merkel è allarmata: "La violazione dell'integrità territoriale ucraina. Gli accordi di Minsk non vengono rispettati. Questo mi preoccupa molto".]]></testo></articolo><articolo><titolo><![CDATA[Parigi, il mistero del grande felino in fuga. Allarme declassato: "Solo un gatto molto grosso"]]></titolo><testo><![CDATA[PARIGI - Poliziotti davanti alle scuole, agenti che fanno il porta a porta chiedendo agli abitanti di non uscire, elicotteri che sorvegliano la città. Un terrorista? No, un grande felino. La banlieue di Seine-et-Marne, trenta chilometri da Parigi, è in stato di assedio dopo che è stato avvistato un misterioso animale in libertà. In un primo momento sembrava si trattasse di una tigre, ma l'ipotesi è stata smentita dalle prime analisi delle impronte ritrovate da un cacciatore alla stazione di servizio di Ferrieres-en-Brie, a 26 chilometri da Parigi, alle 6,45 di stamani. Francia, caccia a un grande felino nelle vicinanze di Parigi Le forze dell'ordine danno la caccia all'animale con scene un po' surreali. Il felino in libertà si starebbe avvicinando alla capitale francese e sarebbe riuscito ad attraversare una trafficatissima autostrada. L'animale è stato avvistato ieri notte nel parcheggio di un supermercato a Montevrain, a 38 chilometri da Parigi. Le immagini notturne riprese da una telecamera fissa non chiariscono a quale specie possa appartenere. Ha comunque dovuto attraversare l'autostrada A4 per raggiungere la stazione di servizio Total, che ora è stata chiusa, mentre il servizio segnalazioni traffico francese avverte di un "animale in libertà" e invita gli automobilisti alla cautela sull'autostrada. Le ricerche, a cui prendono parte agenti di polizia, pompieri, un cacciatore di lupi e un cane addestrato, supportati da un elicottero e da una dozzina di soldati, sono riprese oggi, dopo la sospensione al calar delle notte ieri. Gli abitanti di Montevrain e di altri due paesi della zona restano barricati in casa. Smentita dal municipio della cittadina l'ipotesi che la bestia sia uscita da un circo che si trovava in paese fino a sabato scorso, mentre Eurodisney, le cui attrazioni sorgono a ridosso di Montevrain, ha precisato che non ospita tigri. A metà giornata, però, l'allarme è stato declassato: le autorità ora parlano di un "grosso gatto" ed hanno ridotto le misure di sicurezza. "Dopo un'indagine svolta dall'ufficio nazionale per la caccia e gli animali selvatici insieme al Parc des felins possiamo escludere la presenza di un esemplare della specie delle tigri", recita una nota della prefettura. La caccia però continua, mentre gli esperti parlano ormai esplicitamente di un "grosso gatto". "Non c'è un grande felino, quindi non c'è pericolo per la popolazione", ha detto Chantal Baccanini, responsabile della polizia del Dipartimento di Marne-et-Seine. "E' a metà strada tra il gatto domestico e un felino più grande" ha aggiunto Eric Hansen, responsabile dell'Ufficio per la caccia che ha esaminato le impronte dell'animale. Hansen ha però escluso che possa trattarsi di una lince. Il mistero dunque rimane, ma le ricerche sono state "alleggerite" con un semplice "dispositivo di sicurezza" nelle aree urbane.]]></testo></articolo><articolo><titolo><![CDATA["No alla logica selvaggia del profitto", il monito del Papa ai commercialisti]]></titolo><testo><![CDATA[ROMA - "La legalità e la giustizia" per fermare "la logica selvaggia del profitto". Papa Bergoglio torna ad ammonire contro il rischio rappresentato dal porre "il dio denaro" al centro della propria vita, come aveva già fatto in occasione della festa dei nonni. Questa volta l'occasione è l'udienza con i commercialisti nell'Aula Paolo VI, nella quale Bergoglio ha invitato quanti operano "a vario titolo nell'economia e nella finanza" a fare "scelte che favoriscano il benessere sociale ed economico dell'intera umanità". Il Papa mette in guardia i commercialisti: "In questo contesto è più forte la tentazione di difendere il proprio interesse senza preoccuparsi del bene comune, senza badare troppo alla giustizia e alla legalità. Perciò è richiesto a tutti, specialmente a quanti esercitano una professione che ha a che fare con il buon funzionamento della vita economica di un Paese, di giocare un ruolo positivo, costruttivo, nel quotidiano svolgimento del proprio lavoro, sapendo che dietro ogni carta c'è una storia, ci sono dei volti". "L'economia e la finanza - ha aggiunto Bergoglio - possono essere un servizio agli altri se si pone sempre al centro l'uomo con la sua dignità" ma "quando il denaro diventa il fine allora prevalgono l'ottica utilitaristica e le logiche selvagge del profitto che non rispetta le persone". Il Pontefice è voluto così tornare su un tema a lui caro, sul quale aveva pronunciato parole chiare nell'esortazione apostolica Evangelii Gaudium, condannando le logiche della finanza selvaggia. Il Papa è tornato a parlare anche della questione lavoro che si impone "in maniera pressante". Ha sottolineato, parlando ai commercialisti, la "realtà drammatica" dei precari e di chi ha perso il lavoro e evidenziato poi la condizione di chi, soprattutto immigrati, sono "costretti a lavorare in nero" senza "le più elementari garanzie". Il dialogo con i giovani durante l'omelia. Simpatico fuori programma per Papa Francesco durante l'omelia alla alla Domus S. Marta, eletta a sua residenza. Papa Bergoglio ha intrapreso un simpatico botta e risposta con alcuni ragazzi di una parrocchia romana che partecipavano alla celebrazione. "Perché siete venuti a messa?" ha chiesto il Pontefice ai ragazzi che, intimoriti, hanno esitato un po' prima di rispondere. Dopo aver preso un po' di coraggio, qualcuno ha detto: "Per vederti". "Anche a me piace vedere voi", ha immediatamente replicato Francesco. E' l'inizio di un dialogo spontaneo che arriva dopo le parole del Pontefice nell'omelia, nella quale ha sottolineato l'importanza dell'esempio come unico strumento possibile per trasmettere la fede ai nativi digitali, i giovani di oggi che "vivono costantemente stimolati dalle immagini". Bergoglio si è poi informato se i ragazzi avessero ricevuto, a seconda dell'età, chi la prima comunione, chi la cresima, e ha ripetuto a tutti che il battesimo "apre la porta alla vita cristiana" e che, subito dopo, inizia un "cammino lungo tutta una vita". Più avanti, ha indicato il Papa, "arriveranno altri sacramenti come il matrimonio". Ma questo cammino "è importante saperlo vivere, saperlo vivere come Gesù". "In questi Sacramenti - ha domandato ai giovani - c'è anche la preghiera?". "No" hanno riposto i ragazzi. "E' vero: no! La preghiera non è un Sacramento, ma dobbiamo pregare", ha spiegato il Papa che ha incalzato i giovani: "Siete venuti per vedermi, chi lo aveva detto di voi? Tu? E' vero. Ma anche per vedere Gesù. D'accordo? O lasciamo da parte Gesù?", ha continuato Bergoglio sempre rivolgendosi ai ragazzi. I bambini hanno risposto: "No!". "Adesso - ha continuato il Papa - viene Gesù sull'altare. E lo vedremo tutti! E' Gesù! In questo momento dobbiamo chiedere a Gesù che ci insegni a camminare nella verità e nell'amore. Lo diciamo insieme? 'Camminare nella verita' e nell'amore". Infine un'ammonimento agli adulti: "Per noi guardare i ragazzi è una responsabilità! Un cristiano deve prendersi cura dei ragazzi, dei bambini e trasmettere la fede, trasmettere quello che vive, che è nel suo cuore. Noi non possiamo ignorare le piantine che crescono!", ha spiegato il Pontefice in un vera e propria lezione di catechismo improvvisata durante l'omelia. In attesa dei prossimi viaggi all'Europarlamento di Strasburgo e in Turchia, la Sala stampa vaticana ha ufficilizzato il viaggio del Papa in Sri Lanka e nelle Filippine, dal 12 al 19 gennaio dell'anno prossimo.   Jorge Mario bergoglio arriverà a Colombo, in Sri Lanka, martedì 13 gennaio, arriverà a Manila giovedì 15 e tornerà a Roma il pomeriggio di lunedì 19 gennaio. Papa Francesco incontrerà alcuni superstiti del tifone Yolanda nel corso della visita nelle Filippine. Domenica 23 novembre invece il Pontefice proclamerà sei nuovi santi in piazza San Pietro. Si tratta di Giovanni Antonio Farina (1803-1888), Kuriakose Elias Chavara della Sacra Famiglia (1805-1871), Ludovico da Casoria (1814-1885), Nicola da Longobardi (1650-1709), Eufrasia Eluvathingal del Sacro Cuore (1877-1952) e Amato Ronconi (1226-1292).  ]]></testo></articolo></sezione><sezione xmlns:fo="http://www.w3.org/1999/XSL/Format" xmlns:xs="http://www.w3.org/2001/XMLSchema" xmlns:fn="http://www.w3.org/2005/xpath-functions" id="c4be7d27b9434ddf8034e5b1453918ec330877e0e5f6a579bebf9c1530dd77c4"><nome>Calcio</nome><articolo><titolo><![CDATA[Lega Pro, l'Alessandria sfida il Bassano. Prove di fuga per Ascoli e Benevento]]></titolo><testo><![CDATA[ROMA &#8211; Tanti derby, specialmente in Lombardia e Toscana, sfide avvincenti e pure alcuni esordi in panchina. Non si fa mancare nulla il 13° atto del campionato di Lega Pro, ancora una volta spalmato su quattro giorni, dal venerdì sera al lunedì, per un week end lungo che si preannuncia ricco di motivi di interesse, per la gioia dei tanti tifosi che possono seguire gli incontri, negli stadi e sul web grazie al canale dedicato. Si diceva degli allenatori, ebbene in settimana sono stati quattro gli avvicendamenti, in particolare a Sudtirol, Albinoleffe, San Marino e Catanzaro, portando a quindici il totale degli esoneri fin qui. Della serie: non bastano le riforme a cambiare le abitudini del nostro calcio. BASSANO, ESAME AD ALESSANDRIA. DERBY COMO-CREMONESE - Nel girone A in vetta è tornato il Bassano di Tonino Asta, che ha ritrovato il successo dopo due turni e ora è atteso sabato sera al "Moccagatta" da una trasferta non facile in casa di un'Alessandria rilanciata da due successi. In Lombardia il derby più importante, per blasone e classifica, è quello in programma in riva al lago tra Como e Cremonese: i lariani sono stati riportati sulla terra dal pesante ko di Novara e i grigiorossi non riescono a uscire da una crisi che sta deludendo fortemente le aspettative di società e tifosi. MONZA E NOVARA PER PROSEGUIRE LA SCALATA, MANTOVA PER RISALIRE - Due le squadre da tenere particolarmente sotto osservazione: il Monza di Pea, secondo a suon di vittorie e atteso dalla sfida casalinga con la Torres, e il Novara di Toscano, rilanciato da un poker di vittorie che suona come un avvertimento per tutti. Per i piemontesi ora c'e il big match in casa del Real Vicenza, che si presenta all'appuntamento con un punto di vantaggio e tanta voglia di continuare a stupire. Se il confronto tutto lombardo Renate-Feralpisalò chiuderà il programma lunedì sera, il Pavia di Maspero proverà a rilanciarsi ospitando la matricola Giana Erminio, compagine da prendere con le molle. Si attendono segnali di riscossa anche dall'Arezzo, in rottura prolungata dopo un avvio lanciato, impegnato a Busto Arsizio contro una Pro Patria a sua volta desiderosa di risalire la china dopo il debutto vincente di Aldo Monza. Dal canto suo il Mantova riceve il fanalino di coda Pordenone provando ad approfittarne per allontanarsi dalla zona calda della classifica. SUDTIROL E ALBINOLEFFE, DEBUTTANO SORMANI E BONAZZI - Si è chiusa invece l'avventura di Claudio Rastelli sulla panchina del Sudtirol: dopo la brutta sconfitta di Salò la squadra è stata affidata ad Adolfo Sormani, il figlio del grande Angelo Benedicto Sormani, oriundo della nazionale italiana di calcio negli anni '60. Sormani, assistente di Ciro Ferrara alla Juve e di Gianfranco Zola al Watford, esordirà in casa contro il Lumezzane di Braghin. Esonerato anche il tecnico dell'Albinoleffe Alessio Pala, fatale la sconfitta con il Real Vicenza. Al suo posto Roberto Bonazzi il cui primo impegno sarà in casa del Venezia. Girone A, 13/a giornata: Monza-Torres sabato ore 14. 30, Unione Venezia-Albinoleffe sabato ore 15, Real Vicenza-Novara sabato ore 16, Como-Cremonese sabato ore 17, Alessandria-Bassano sabato ore 19. 30, Mantova-Pordenone domenica ore 12. 30, Pro Patria-Arezzo domenica ore 14. 30, Pavia-Giana Erminio domenica ore 16, Sudtirol-Lumezzane domenica ore 18, Renate-Feralpisalò lunedì ore 20. 45. Classifica: Bassano 25 punti; Monza, Real Vicenza e Como 23; Novara 22; Pavia 21; Alessandria 20; Feralpi Salò 17; Giana Erminio, Arezzo, Unione Venezia e Torres 16; Renate, Sudtirol e Cremonese 13; Mantova e Pro Patria 11; AlbinoLeffe e Lumezzane 10; Pordenone 5. PISA E SPAL PER BLOCCARE LA FUGA DELL'ASCOLI CAPOLISTA - Nel girone B l'Ascoli è sempre più capolista con pieno merito e fa le prove di fuga: per l'undici di Petrone a Reggio Emilia è arrivato il terzo successo esterno di fila e il settimo risultato utile, con un sostanzioso bottino di 10 punti nelle ultime quattro partite. I bianconeri hanno il compito di aprire la giornata affrontando al 'Del Ducà il Forlì nell'anticipo di venerdì sera. Pisa e Spal distano tre punti dalla capolista: i nerazzurri saranno impegnati dal derby di Prato, mentre i ferraresi ospiteranno l'Ancona. REGGIANA E TUTTOCUOIO IN TRASFERTA, SALTA SAVONA-SAN MARINO - Il Tuttocuoio continua ad essere una interessante mina vagante di questo raggruppamento e tenergli testa non è facile. Ci proverà il Gubbio. E in cerca di riscatto è invece la Reggiana, che deve però stare attenta alla trasferta di Teramo: la squadra di Vivarini ha ritrovato il successo dopo cinque turni e lo ha centrato in casa del San Marino, provocando uno dei tanti esoneri della settimana: via lo spagnolo Alex Covelo e squadra affidata a Fabrizio Tazzioli, un ritorno per lui sul Titano dopo i play-off centrati nel 2007-2008 in C2. Per il maltempo (gara rinviata per l'allerta) slitta però il primo appuntamento che doveva essere a Savona. In Romagna, per la precisione a Santarcangelo, arriva L'Aquila per misurare le proprie ambizioni al cospetto dei gialloblù di Fraschetti, in ripresa da qualche domenica. DERBY TOSCANI LUCCHESE-PISTOIESE E PONTEDERA-GROSSETO - Oltre a Prato-Pisa, il calendario propone altri due derby toscani: quello tra Lucchese e Pistoiese, con i primi reduci dal buon pari di Pisa e gli arancioni di Lucarelli che vantano un ruolino di marcia migliore in casa, e un Pontedera-Grosseto fra due compagini appaiate e ce in caso di vittoria potrebbero riagganciare il treno che conta. Pioggia permettendo, punta a ripartire di slancio anche la Carrarese che attende la Pro Piacenza, la cui corsa ad handicap si dimostra assai dura. Girone B, 13/a giornata: Ascoli-Forlì venerdì ore 19. 30, Savona-San Marino rinviata (allerta maltempo), Carrarese-Pro Piacenza sabato ore 14. 30, Teramo-Reggiana sabato ore 15, Santarcangelo-L'Aquila sabato ore 16, Gubbio-Tuttocuoio domenica ore 12. 30, Lucchese-Pistoiese domenica ore 14. 3, Prato-Pisa domenica ore 14. 30, Spal-Ancona domenica ore 16, Pontedera-Grosseto domenica ore 18. Classifica: Ascoli 23 punti; Spal e Pisa 20; Tuttocuoio e Reggiana 19; Teramo, Pistoiese e L'Aquila 18; Grosseto, Pontedera e Ancona 17; Prato 16; Forlì e Savona 15; Gubbio 13; Lucchese e Carrarese 12; Santarcangelo 9; San Marino 8; Pro Piacenza (-8) 3. PAGANESE SFIDA BENEVENTO, JUVE STABIA RICEVE FOGGIA - Nel girone C sono sempre le campane a dettare legge, con il Benevento che si conferma davanti a tutti dopo il successo nel derby con la Casertana. Per i giallorossi di Brini, rimasti gli unici imbattuti della categoria, sarà ancora sfida tra cugini, questa volta sul terreno della Paganese, formazione in salute, rivitalizzata dalla cura Sottil. La Juve Stabia si mantiene sulla scia, sempre pronta a sferrare l'attacco: le "Vespe" guidate da Pancaro sono attese dal match casalingo con il Foggia, altra compagine in crescita di rendimento. A fianco degli stabiesi anche la Salernitana, attesa al "Granillo" dalla Reggina, autentica delusione di questo inizio stagione e malinconicamente penultima. Ciccio Cozza al momento resta al suo posto ma il bilancio di sei punti in dodici partite è davvero magro per una neoretrocessa con ambizioni di risalita. A LECCE L'ESORDIO DI D'URSO COL CATANZARO, CASERTANA E LAMEZIA PER STUPIRE - Deciso a spezzare il dominio campano è il Lecce, alla terza vittoria consecutiva: Miccoli e compagni ospiteranno al "Via del Mare" il Catanzaro, fresco di ribaltone dopo l'esonero di Francesco Moriero seguito allo stop di Salerno; a guidare la squadra giallorossa è adesso Massimo D'Urso. Punta al riscatto la Casertana, che non è certamente uscita ridimensionata dallo stop di Benevento e che cercherà di ritrovare i tre punti contro il Martina, mentre la Vigor Lamezia per rimanere insieme alle grandi deve cogliere un risultato positivo nel derby calabrese con un Cosenza affamato di punti. Chi intende riportarsi in alto è il Matera, deciso a sfruttare il turno casalingo con il Savoia. LUPA ROMA OSPITA ISCHIA, MESSINA OCCASIONE DA NON PERDERE - La Lupa Roma vuol tornare a "sbranare" gli avversari sul proprio campo e l'Ischia, in crisi con cinque sconfitte consecutive, è avvertita. Occasione da non perdere per il Messina, impegnato al 'San Filippò contro il fanalino di coda Aversa, sempre a secco di vittorie e con la peggior difesa del girone. Completa il quadro un Barletta-Melfi che mette in palio punti tranquillità. Girone C, 12/a giornata: Reggina-Salernitana venerdì ore 20. 45, Cosenza-Vigor Lamezia sabato ore 14. 30, Paganese-Benevento sabato ore 15, Juve Stabia-Foggia sabato ore 16, Messina-Aversa Normanna sabato ore 17, Lecce-Catanzaro sabato ore 19. 30, Matera-Savoia domenica ore 11, Lupa Roma-Ischia domenica ore 14. 30, Casertana-Martina Franca domenica ore 16, Barletta-Melfi domenica ore 18. Classifica: Benevento 28 punti; Juve Stabia e Salernitana 25; Lecce 24; Vigor Lamezia e Casertana 21; Foggia (-1) 20; Catanzaro 19; Matera 18; Lupa Roma 17; Paganese 15; Messina 13; Melfi 12; Barletta 11; Martina Franca 10; Savoia e Cosenza 8; Ischia 7; Reggina (-4) 6; Aversa Normanna 4.]]></testo></articolo><articolo><titolo><![CDATA[Thohir e il primo esonero: finalmente è dei nostri]]></titolo><testo><![CDATA[LA SCONFITTA e la sua cugina prima, la noia (con tutta una serie di sorelle e fratelli: il pareggio, il gioco brutto e inconcludente, la mancanza di vera progettualità, la lentezza del pallone, lo scollamento tra squadra e allenatore, lo sfinimento del pubblico, l'imbarazzo di dirigenti neofiti ma non ciechi) hanno infine regalato a Walter Mazzarri un'esperienza professionale nuova: l'esonero. Mai successo, in tanti anni di onorata e mai esonerata carriera. C'è sempre una prima volta. Quella che al gioco dell'Inter mazzarriana pareva invece non arrivare mai: la prima volta di una partita decente e non solo vincente (comunque, una rarità). Pare sia stato proprio Massimo Moratti, a suo tempo discreto cannibale di allenatori (di solito - bizzarramente - dopo che costoro avevano vinto qualcosa) a invitare il buon Thohir ad un'apertura degli occhi: va bene la pazienza, va bene il famoso progetto (quale? quando? con quanti soldi?), ma un pilota che non governa il veicolo, bolide o carretta che sia, non può restare al volante. Dunque: Mazzarri, l'allenatore di Moratti, cacciato da Thohir su consiglio di Moratti. Ci sta, perché il calcio ama i cortocircuiti e i paradossi apparenti. Anche se alla fine, che si arrivi dall'Asia, da Roccacannuccia o da Marte, se si governa un club e il club non vince mai, è il tecnico a pagare. Sempre stato così. In fondo Mazzarri, dal suo magnate un po' tirchio non avrà avuto Messi o Cristiano Ronaldo, ma qualcosa su cui lavorare meglio l'aveva. Se poi si affidano le chiavi del gioco a un medianaccio come Medel, anche il buon Euclide prenoterà un ciclo di sedute dall'analista: le principali geometrie del calcio non prevedono crisi d'identità e i mediani devono menare, intercettare, servire e non costruire. Adesso, sotto col vecchio Mancio, cinquantenne di successo, cavallo di ritorno (e un giorno, hai visto,  mai, Mourinho?), pur sempre un purosangue. Non basterà lui, però il primo passo era inevitabile. In quanto a Thohir, il suo ambientamento del nostro calcio procede a passi da gigante ora che ha compiuto il vero rito di iniziazione: il sushi di allenatore. Buon appetito presidente, adesso lei è proprio dei nostri.]]></testo></articolo><articolo><titolo><![CDATA[Inter, Mancini-Moratti un incontro tra vecchi amici]]></titolo><testo><![CDATA[MILANO - La "bomba" era in preparazione da parecchi giorni: il dg Fassone e il ds Ausilio avevano contattato Roberto Mancini che sulle prime si era mostrato perplesso, non capiva se l'Inter poteva fare davvero al caso suo. Poi le perplessità si sono diradate col passare dei giorni e al Mancio è tornata una gran voglia di Inter. E aveva già quasi preso la decisione definitiva, quando si è incontrato anche col suo vecchio presidente Moratti. Mancini torna all'Inter perché Mazzarri non poteva più rimanere. Troppo orribili i rapporti con l'ambiente tutto, con una tifoseria che era arrivata a farsi beffe di lui in ogni modo: non più soltanto coi fischi ma ormai anche con il laser sparato in faccia durante le partite a San Siro. Troppo incerto il cammino della squadra, soprattutto nell'ultimo mese, senza che si notassero segnali di concreto miglioramento. Troppo poco in controllo della situazione Mazzarri, devastato dall'angoscia di non farcela, finito in un infernale loop di giustificazioni/spiegazioni che l'hanno spinto sempre più nell'angolo, ormai preda degli sberleffi di chiunque. Non poteva rimanere, Walter Mazzarri, e forse un po' l'aveva capito anche lui. Ora rescinderà il contratto ma pretenderà fino all'ultimo euro, probabilmente, dell'ingaggio che in estate gli era stato prolungato al giugno 2016 (e a rivederla adesso, quel prolungamento fu una decisione sbagliata di Thohir). Nella piccola storia del nostro campionato, si tratta comunque di un evento storico: mai nella sua carriera Walter Mazzarri era stato esonerato, questa è la sua prima volta. Mancini invece dovrebbe aver sottoscritto un ingaggio biennale, ma forse c'è l'opzione per rescindere alla fine della stagione 2014-2015. Ne sapremo di più quando tutto sarà ufficiale. Mancini è stato ritenuto l'unico in grado di rilevare Mazzarri per alcuni motivi: il suo ritorno porterà una sicura ventata di entusiasmo nella tifoseria, che ormai disertava anche lo stadio; ha esperienza e carisma per entrare subito in sintonia con lo spogliatoio, anche se dei suoi vecchi giocatori non è rimasto nessuno; parla inglese in modo fluente, e questo gli permetterà di dialogare a dovere con Thohir (Mazzarri aveva sostanzialmente bisogno di un interprete); le altre scelte, cioè Spalletti, Leonardo o Stefano Vecchi non convincevano perché Spalletti non conosce l'ambiente interista, Leonardo è incerto sul da farsi ed è meno allenatore di Mancini, Vecchi troppo inesperto. Rimaneva il caro vecchio Mancio, ed eccolo qui, pronto a tornare. La vita è strana. Anche se i grandi ritorni, bisogna ricordarlo, quasi mai si sono risolti in un trionfo. Ma continuare con Mazzarri non si poteva davvero più.]]></testo></articolo><articolo><titolo><![CDATA[Puskás Award 2014: la FIFA sceglie i gol dell'anno]]></titolo><testo><![CDATA[ROMA - Come ogni anno, a partire dal 2009, la FIFA si appresta a incoronare la rete più bella dell'anno con i Puskás Award. Il premio porta il nome di Ferenc Puskás, leggendario bomber del Real Madrid negli anni '60, autore in carriera di centinaia di reti, in particolare di 84 gol su 85 negli incontri internazionali giocati con la maglia della nazionale ungherese. I dieci gol più belli del 2014Quest'anno, tra i 10 candidati alla vittoria finale, c'è anche una donna: Stephanie Roche, calciatrice della squadra femminile irlandese Peamount United. La sua prodezza risale a ottobre 2013: controllo super col sinistro, una sorta di sombrero all'avversaria per aggiustarsi il pallone e poi botta al volo che batte il portiere del Wexford Youths. Non sarebbe poi uno scandalo se si aggiudicasse proprio lei il Puskas Award 2014.   La concorrenza ovviamente è agguerrita. Dallo scorpione di Zlatan ibrahimovic - che ha vinto nel 2013 grazie alla sua memorabile rovesciata all'Inghilterra - alla prodezza "mondiale" di James Rodriguez, il colombiano che ora veste la maglia del Real Madrid. Insieme a loro un altro top player: Diego Costa, nominato per la rovesciata effettuata contro il getafe a novembre 2013, quando ancora vestiva la maglia dell'Atletico Madrid. Non mancano, infine, i gol più belli del mondiale brasiliano. Tim Cahill non è andato lontano con l'Australia, ma tutti ricordano la sua incredibile volée contro l'Olanda. E a proposito di Orange: memorabile il tuffo di testa di Van Persie nella goleata rifilata alla Spagna, fonte di ispirazione immediata di numerosi meme sul web. E ancora: merita senz'altro la nomination la girata al volo con cui jame Rodriguez ha superato il portiere dell'Uruguay. Riguardateli e votateli anche voi, sul nostro sito, in attesa della proclamazione del vincitore, che avverrà il 12 gennaio 2015.]]></testo></articolo><articolo><titolo><![CDATA[La svolta deve arrivare dai vivai]]></titolo><testo><![CDATA[UNNI e Visigoti dotati di vario talento calcistico (non tutti campioni, anzi) assediano da ogni parte le nostre povere e desolate terre. Si sa: dura da un pezzo, è sempre peggio  -  su cento calciatori in serie A, ormai sessanta sono stranieri  -  ed è giusto tentare qualche rimedio. Il primo grido di dolore del ct Conte riguardava proprio i giovani italiani da tutelare, strappando la prima promessa di Tavecchio, o forse era la seconda. Ecco, dunque, le possibili "quote azzurre". Qualcosa si doveva pur fare. Se la premessa è sacrosanta e l'impegno lodevole, non bisogna però illudersi che riservare almeno dieci posti italiani in ogni rosa significhi avere più gente forte in nazionale. Può anche succedere che gli italiani migliori vadano poi all'estero per guadagnare di più, come Verratti, Cerci, Immobile, Sirigu, e tra i dieci con il posto prenotato rimanga gente che continuerà a guardare dalla panchina e dalla tribuna gli stranieri, loro sì con la quota fissa in campo. Ma è sempre meglio che niente. È come riservare le prime file di un cinema: bisogna prima capire chi in quel cinema entrerà. I tedeschi, più evoluti e coraggiosi di noi, oltre che molto più ricchi, da almeno un decennio lavorano su vivai, istruttori e integrazione etnica: ben oltre le quote fisse, è il livello medio generale ad essersi innalzato, e alla fine questo permette a una nazionale di crescere davvero. Non per nulla stiamo parlando dei campioni del mondo. Da noi gli stranieri continueranno ad arrivare in massa, alcuni utili, molti superflui dal punto di vista sportivo ma preziosi per accomodare i bilanci, illudere i tifosi e fare affari con i mediatori internazionali (un po' a te, un po' a me, un po' a lui). I posti prenotati per gli italiani sarebbero una tutela, non una garanzia, col rischio di trasformarsi in caselle vuote. Un ct avrà più giocatori da scegliere, "eleggibili" come si dice adesso con una parolaccia, ma non per questo avrà automaticamente più giocatori davvero bravi a disposizione. Se invece le nuove norme faranno sistema, si eviterà di cadere in uno sterile protezionismo e vedremo forse le premesse di una vera crescita, alla faccia dei Visigoti. In caso contrario, le quote azzurre saranno come la festa della donna o la giornata mondiale contro la caccia: ottime cose che durano un momento, senza cambiare di una virgola la realtà.  ]]></testo></articolo><articolo><titolo><![CDATA[La serie A non parla italiano, il calcio ultimo in Europa: Conte lancia l'allarme]]></titolo><testo><![CDATA[MILANO - E' dal fallimento del mondiale di Giappone e Corea del Sud nel 2002 che i vertici del calcio italiano si ingegnano per porre fine all'invasione di stranieri che riduce lo spazio dei giovani italiani in Serie A. Ma negli ultimi dodici anni la situazione è peggiorata anziché migliorare. L'Italia ha avuto il guizzo di Germania 2006 grazie alla generazione dei campioni nati negli anni '70. In quel momento però il nostro campionato aveva ancora percentuali abbastanza favorevoli ai calciatori italiani. Lo ha ricordato lo stesso Antonio Conte pochi giorni fa: "Quando mi sono complimentato con Marcello Lippi per il terzo scudetto in Cina - ha raccontato il Ct azzurro - mi ha fatto notare che nel 2006 in Serie A il 64% dei calciatori erano italiani. Adesso questa percentuale si è dimezzata. E' un dato che deve far riflettere sulle difficoltà che ci sono a fare il Ct e su quelle che stiamo avendo a livello europeo con i club e di Nazionale". Serie A, gli emergenti: i nomi nuovi per Conte In questa stagione i nostri calciatori scesi in campo nella massima divisione sono calati al 45. 2% del totale. Quasi 20 punti percentuali in meno rispetto all'annata del trionfo berlinese. I dati del Cies Football Observatory di Neuchetel fotografano in maniera impietosa questa tendenza. L'Italia, tra i cinque principali tornei europei (gli altri sono Inghilterra, Spagna, Germania e Francia), è quello che ha avuto il maggior incremento di calciatori stranieri nell'ultimo quinquennio: +12. 4%. Nel 2009 eravamo terzi dietro Premier League e Bundesliga, adesso siamo secondi alle spalle degli inglesi. Uno dei pochi avanzamenti di classifica vissuti del calcio italiano nel recente passato. E' dal 2012 che la maggioranza dei giocatori di Serie A proviene dall'estero. Curiosamente Germania e Spagna, i movimenti che hanno ottenuto i risultati più significativi a livello di Nazionale nei Mondiali ed Europei degli ultimi anni, viaggiano su percentuali simili a quelle ricordate da Lippi nella telefonata con Antonio Conte (in estate però la Bundesliga ha avuto un'impennata di stranieri pari al 7%). Questo dato trova il suo completamento nella statistica sul numero dei calciatori cresciuti nel vivaio lanciati in prima divisione (calcoli effettuali sul primo semestre del 2014). L'Italia è mestamente ultima con il 9. 6%. La media dei cinque campionati di prima fascia è 17. 2%. La Spagna viaggia al 22. 4% grazie agli exploit giovanili di Barcellona, Real Madrid, Athletic Bilbao e Real Sociedad, presenti nella graduatoria dei primi 10 club per numero di giocatori prodotti dal vivaio che militano nella stessa squadra o in altra compagine delle cinque top-league europee. Nelle prime 30 posizioni l'Italia compare solo con Atalanta, Inter e Roma, rispettivamente 9a, 19a e 20a. E ogni giornata di campionato restituisce un bilancio di prolificità decisamente esterofilo: nell'ultimo turno su 29 gol totali, solo 7 sono stati segnati da italiani. Inevitabile correre ai ripari. "Bisogna trovare un modo per aumentare il numero di italiani in campo, sarebbe una cosa importante", ha aggiunto Conte due giorni fa. Il primo provvedimento pensato dalla Figc dovrebbe essere quello di obbligare le società a presentare al via del campionato liste di 25 giocatori con almeno 8 elementi cresciuti nel vivaio del club o di altro settore giovanile nazionale, come succede nelle coppe europee. Era un'idea contenuta nel programma elettorale di Demetrio Albertini e ora ripresa dalla Federcalcio targata Tavecchio. Tra l'altro, il presidente federale potrebbe chiudere una correzione di rotta al suo grande sostenitore Lotito: la Lazio con appena 5 italiani utilizzati è una delle squadre che schiera più stranieri (solo Inter e Fiorentina impiegano meno connazionali). Di sicuro serve qualcosa di serio ed efficiente, non i vari blocchi degli extracomunitari deliberati in questi anni e regolarmente aggirati con vari stratagemmi a livello giovanile. La barzelletta del "primo tesseramento" secondo la quale iniziavano a giocare in Primavera e Allievi Nazionali ragazzi che non avevano mai avuto esperienze a livello agonistico nei Paesi di provenienza (soprattutto Africa o Sud America). Oppure l'offerta di lavoro ai genitori del ragazzo in modo da far sembrare il trasferimento calcistico come la conseguenza di una scelta di vita famigliare. Oppure basterebbe vigilare meglio sui vorticosi movimenti di mercato e intrecci con agenti e intermediari che inevitabilmente spingono verso l'abbuffata di acquisti in altri continenti. Non a caso Tavecchio, per evitare questi acquisti-bidone a doppio fine, propone di introdurre un sistema simile a quello inglese, nel quale viene autorizzato l'ingaggio di calciatori extracomunitari che abbiano un curriculum di rilievo già nel Paese di provenienza: ad esempio, si valutano le convocazioni in Nazionale. Era la disciplina alla quale alludeva l'ex presidente dei Dilettanti con la terrificante gaffe razzista su Optì Pobà nel corso del suo discorso di luglio. Anche questa norma si presta ad astuzie: alcune Federazioni deboli possono arrivare a concedere presenze in Nazionale proprio per aumentare il peso internazionale a calciatori seguiti da club europei. Qualunque nuovo provvedimento dovrà servire a invertire l'ormai insostenibile percentuale indicata nella ricerca del Cies: 54. 8% di stranieri in campo in Serie A. Altrimenti sarà difficile che Conte tra qualche anno possa ricordare un Mondiale vinto come ha appena fatto con la telefonata a Lippi.   ]]></testo></articolo></sezione><sezione xmlns:fo="http://www.w3.org/1999/XSL/Format" xmlns:xs="http://www.w3.org/2001/XMLSchema" xmlns:fn="http://www.w3.org/2005/xpath-functions" id="82303268d743fadf133a0430e58c7ab719854e9fb3b9a8874b566179d4d16f26"><nome>Sport</nome><articolo><titolo><![CDATA[Inter, Mazzarri esonerato; torna Mancini: "Una nuova sfida". Thohir: "Con lui al top in Europa"]]></titolo><testo><![CDATA[MILANO - Svolta clamorosa all'Inter: Erick Thohir ha esonerato Walter Mazzarri, al suo posto arriva Roberto Mancini. Per il neo allenatore due anni e mezzo di contratto, la presentazione sabato ad Appiano Gentile preceduta da una tweet: "Una nuova stimolante sfida, sono contento di riabbracciare i tifosi nerazzurri. A domani". La decisione di sollevare dall'incarico l'ex Napoli e Samp è stata presa dal tycoon nella serata di ieri, comunicata in mattinata al tecnico di San Vincenzo, poi ufficializzata attraverso il sito e con un cinguettio su Twitter. "Bentornato al nostro nuovo tecnico, insieme riporteremo l'Inter a essere un top club d'Europa", commenta poi Thohir. "Quest'oggi - si legge in una nota - ho preso la difficile decisione di sollevare dall'incarico di allenatore della prima squadra Walter Mazzarri. E' stata una decisione presa di comune accordo con tutto il management. E' stata una scelta difficile perchè Mazzarri ha sempre sostenuto le scelte del club, lavorando instancabilmente e con grande altruismo per l'Inter, con passione e convinzione. Lo voglio sinceramente ringraziare per tutti gli sforzi profusi. "Comunque - aggiunge - il nostro obiettivo è quello di riportare l'Inter ad essere uno dei top club d'Europa ed è per questo che sono felice di dare il bentornato a Roberto Mancini. La sua carriera, all'Inter come altrove, parla per lui. La sua esperienza internazionale, così come la sua voglia di successi, porterà a squadra a un livello più alto'. Nella testa di Thohir la scelta di cambiare non è nata ieri. Da qualche settimana, infatti, il magnate aveva compreso che non era possibile andare avanti così. La riflessione, fino al pre gara contro la Fiorentina, solo un pensiero è diventato qualcosa di più concreto, proprio dopo la sconfitta di Firenze. Un ko che ha fatto scattare una scintilla in Thohir. La stessa che ha spinto il numero uno dei nerazzurri a sentire e chiedere consiglio a Massimo Moratti. Dal canto suo, il petroliere nel rispetto dei ruoli ha suggerito al presidente proprio il nome dell'allenatore di Jesi, libero come Leonardo e Zenga, ma che avrebbe portato con sé grandi ricordi tra i tifosi. Per il tecnico toscano - che intorno alle 13. 20 è salito ad Appiano a ritirare gli effetti personali - si tratta del primo esonero in carriera. Mancini arriverà subito, in tempo per dirigere la squadra nel derby in programma domenica 23. "Mi spiace per Mazzarri, sicuramente ha dato il massimo per far bene". Con queste parole, riportate da fcinternews. it, Massimo Moratti ha commentato la notizia dell'esonero del tecnico. L'ex patron si è detto felice per il ritorno di Mancini: "Con lui abbiamo vinto, è molto bravo ed è un gran lavoratore. Cosa dovrà fare? Non lo so". Moratti specifica che le decisioni sono state prese da Thohir: "Aveva in mente di agire così, non sono proposte mie". Walter Zenga ha sempre confessato di sognare di sedere, un giorno, sulla panchina dell'Inter. Non c'è riuscito nemmeno stavolta: Walter Mazzarri esonerato, ritorno in nerazzurro di Roberto Mancini. Una decisione, quella del club milanese, che lascia un po' di amaro in bocca nella ex bandiera dell'Inter. "Hanno scelto Mancini. .. - scrive infatti Zenga sul suo account ufficiale di Twitter - Ero lì in "corsa", il mio sogno vicino. .. Peccato. forse in un'altra vita. .. Grazie a tutti".]]></testo></articolo><articolo><titolo><![CDATA[Juventus, Pirlo sta recuperando: ma per la Lazio è ancora un rebus]]></titolo><testo><![CDATA[TORINO - In attesa dello scontro diretto di sabato 22 all'Olimpico, Lazio-Juve si gioca in infermeria. Già ritrovati Keita e Basta, Pioli sta sfruttando la sosta del campionato per recuperare altre pedine molto importanti del suo scacchiere come Radu, Mauri e Marchetti. Intanto lo staff medico bianconero è al lavoro per restituire Pirlo (contusione alla coscia), Caceres (ricaduta muscolare alla coscia) e forse Evra (lesione al bicipite femorale) ad Allegri. Più difficile il recupero di Asamoah (infiammazione al ginocchio), che si accontenterebbe di rispondere presente mercoledì 26 in casa del Malmö. Quanto ai lungodegenti, Marrone (lesione al retto femorale già infortunato) potrebbe rientrare tra fine novembre - domenica 30 c'è il derby contro il Torino - e inizio dicembre, mentre per rivedere Barzagli (ricaduta al calcagno operato a luglio) bisognerà attendere il 2015. Alla luce dell'emergenza che continua a imperversare sulla difesa bianconera, sono buone le notizie su Ogbonna che rimbalzano da Coverciano a Torino. L'allarme è (quasi) rientrato. La risonanza medica a cui si è sottoposto stamani il difensore ha infatti evidenziato un edema al bicipite femorale sinistro che dovrebbe escluderlo dai disponibili per Italia-Croazia di domenica ma che non gli impedirà di restare a lavorare con la Nazionale in vista dell'amichevole di martedì 18 novembre contro l'Albania. Tornando ai lavori in corso in quel di Vinovo, le attenzioni sono focalizzate soprattutto su Pirlo che, smaltito il dolore alla coscia ammaccata, non è ancora al meglio. Avrà bisogno di nuovi esami strumentali e di un piano di rientro personalizzato prima che Allegri possa inserirlo nei meccanismi del nuovo 4-3-1-2 (oppure 4-3-2-1) già assaggiato dal regista bresciano contro l'Olympiacos. Questa mattina, dopo una seduta prevalentemente atletica a ranghi ridotti, il tecnico toscano ha concesso due giorni di riposo al gruppo. E' l'ultima sosta prima del prossimo tour de force: 8 partite in 30 giorni, dal 22 novembre in casa della Lazio al 22 dicembre a Doha (Qatar) per la Supercoppa italiana contro il Napoli. L'adunata bianconera è fissata per lunedì pomeriggio, ma per rivedere tutti i 13 nazionali bisognerà attendere giovedì, o addirittura venerdì, vigilia di Lazio-Juve, quando a Vinovo rientrerà (si spera, visti certi precedenti) Vidal, impegnato nella notte italiana in un'amichevole contro il Venezuela a Talcahuano e nella notte tra lunedì e martedì contro l'Uruguay a Santiago del Cile.]]></testo></articolo><articolo><titolo><![CDATA[Napoli, tre nomi per Benitez: Perisic è il preferito]]></titolo><testo><![CDATA[NAPOLI - Il Napoli pensa sempre al sostituto di Lorenzo Insigne sul mercato. Ivan Perisic ha le caratteristiche giuste. Il croato del Wolfsburg, però, ha una valutazione alta (almeno 12 milioni di euro), quindi bisognerà trovare l'intesa economica con i tedeschi. Il club di De Laurentiis ci proverà perché ha voglia di regalare a Benitez un rinforzo in grado di inserirsi al più presto. Non mancano ovviamente le alternative: Carlos Vela della Real Sociedad è una suggestione di alto livello, Emanuele Giaccherini resta una possibilità, ma solo se il giocatore riuscisse a partire in prestito fino al termine della stagione. Sono in calo, invece, le quotazioni di Andrè Ayew: l'attaccante del Marsiglia disputerà la Coppa d'Africa con il Ghana e questo contrasta con i piani del Napoli che ha bisogno al più presto di un rinforzo considerando l'infortunio di Insigne. LA FIDUCIA DEL TALENTO DI FRATTAMAGGIORE - L'attaccante azzurro, intanto, ha già cominciato la riabilitazione al centro tecnico di Castel Volturno. Non si fermerà neanche nel weekend: sedute di fisioterapia a casa pur di recuperare al più presto dopo la rottura del legamento crociato. "Sto lavorando sodo. Ho grande fiducia nello staff azzurro: con il responsabile, Alfonso De Nicola, c'è sintonia totale. Daremo tutti il massimo per superare questo problema". Insigne ripercorre le tappe di una settimana tormentata: "Il momento più difficile è stato sicuramente lunedì, quando mi hanno comunicato l'entità dell'infortunio dopo le visite a Villa Stuart. Comunque ho già reagito a livello psicologico. Ho ricevuto tanti attestati di stima. Sono stato molto contento per le telefonate di molti campioni come Del Piero e Zanetti. Si è fatto sentire anche il ct della nazionale, Antonio Conte". RIPRESA MARTEDI' - Il Napoli ha terminato le fatiche di questa settimana. Rafa Benitez ha concesso a tutti tre giorni di riposo. Il tecnico spagnolo ne ha approfittato per recarsi a Liverpool dalla famiglia. Da martedì si comincerà a pensare alla sfida al San Paolo con il Cagliari. Gli otto nazionali arriveranno alla spicciolata e bisognerà verificare le loro condizioni. Mancherà a centrocampo lo squalificato Jorginho.  ]]></testo></articolo><articolo><titolo><![CDATA[Tennis, Masters: Djokovic travolge Berdych, chiude l'anno al numero 1]]></titolo><testo><![CDATA[LONDRA - Ancora una prestazione impressionante di Djokovic al Masters di Londra: il serbo ha centrato la terza vittoria in tre partite travolgendo il ceco Tomas Berdych per 6-2 6-2 in poco più di un'ora. Il n. 1 del mondo ha chiuso il girone al primo posto e in semifinale affronterà Kei Nishikori: l'ultimo precedente tra i due è stata la semifinale degli Us Open vinta a sorpresa dal giapponese, poi battuto in finale da Marin Cilic. Proprio il croato stasera alla O2 Arena affronterà lo svizzero Stan Wawrinka nella partita che determinerà lo sfidante di Roger Federer. Ma per Djokovic la vittoria vale anche la certezza di chiudere l'anno in vetta alla classifica mondiale, respingendo così l'ultimo assalto di Federer, che aveva ancora qualche minima possibilità di scalzarlo dal trono. MURRAY, VACANZE PIU' CORTE - La batosta rimediata con Federer fa cambiare i programmi di Andy Murray: "Normalmente adesso sarebbe il momento di prendersi un po' di riposo. Ma devo lavorare su alcune cose riguardo il mio tennis per cercare di migliorare - ha detto lo scozzese il giorno dopo il 6-0 6-1 preso dallo svizzero - Se ora andassi in vacanza per due settimane, finirei per perdere 14 giorni di lavoro sul mio tennis mentre in un periodo così posso apportare alcuni cambiamenti al mio gioco. Cercherò di usare questa sconfitta come un'ulteriore motivazione per migliorare". Murray, attuale numero 6 del ranking, non perdeva con un punteggio così netto dal torneo di Miami 2007 quando a sconfiggerlo lasciandogli un solo game fu Novak Djokovic. Lo scozzese ha deciso di accorciare le vacanze: "Tornerò ad allenarmi prima di quanto non avessi pensato. Sono ancora molto lontano dal mio livello ottimale. Non saprò dire se la sconfitta con Federer abbia intaccato la mia autostima fin quando non giocherò un torneo l'anno prossimo. Ma sicuramente questo non è un bel modo per concludere la stagione", ha dichiarato Murray.  ]]></testo></articolo><articolo><titolo><![CDATA[Nazionale, De Rossi: "Nessun summit per il ritorno di Balotelli". Per l'Albania Conte chiama anche Acerbi e Okaka]]></titolo><testo><![CDATA[FIRENZE &#8211; E' sempre Mario Balotelli l'argomento più dibattuto nelle conferenze stampa azzurre. Nonostante la sfida con la Croazia si avvicini, il ritorno dell'attaccante del Liverpool in nazionale continua a catalizzare l'attenzione. Daniele De Rossi, però, chiarisce che tutto si è svolto nella più assoluta normalità: "Non è vero che Conte ci ha interpellati - spiega il centrocampista della Roma -, mi sembra anche difficile da credere una cosa del genere, forse più facile da scrivere. Che un allenatore come Conte si faccia indirizzare o chieda il permesso di convocare un giocatore sembra paradossale e non c'è nemmeno bisogno di chiedere perché non ha fatto nessun disastro per cui serviva un consulto. L'allenatore ha detto subito di voler ripartire valutando prima gli uomini che i giocatori, senza un riferimento specifico a Balotelli - ha aggiunto De Rossi -. Ho sempre avuto un ottimo rapporto con Mario, quando ho avuto qualcosa da dirgli l'ho sempre fatto. Ci sono negli spogliatoi quelli che creano zizzania. Lui è esuberante, vive il suo lavoro in maniera particolare, ma è un bravo ragazzo. Non ho mai visto Mario come un cattivo e questo basta. Poi lui deve dimostrare quello che deve dimostrare". "100 PRESENZE IN AZZURRO UN TRAGUARDO CHE PORTERO' NEL CUORE" - La gara contro la Croazia consentirà a De Rossi di tagliare un prestigioso traguardo: "Quando ho iniziato a giocare era sicuramente qualcosa di inimmaginabile pensare di giocare in Nazionale e raggiungere le 100 presenze in azzurro. E' un traguardo che porterò nel cuore, soprattutto quando sarò vecchio e avrò smesso. Magari verrò superato da qualche giovane che è qui adesso con noi, ma sarà comunque un qualcosa che rimarrà per sempre nel mio cuore, perché vuol dire che ho comunque fatto parte della storia del calcio italiano. La mia dedica va ad Emanuele Mancini, calciatore del Lupa Castelli Romani, uno dei miei due migliori amici - ha aggiunto De Rossi -. Io e lui siamo partiti insieme nel settore giovanile della Roma ed è la persona migliore che abbia incontrato nella mia vita. Un calciatore molto sfortunato, che ha subito tanti infortuni, uno dei quali anche recentemente. Magari con meno infortuni avrebbe calcato palcoscenici diversi e forse oggi sarebbe stato al mio posto". De Rossi riavvolge poi il nastro dei ricordi: "La partita più importante in azzurro è stata la finale di Berlino, una gara indimenticabile. Quello è il punto più alto della mia carriera. Ora mi aspetto di vincere l'Europeo con la Nazionale, qui c'è un gruppo che lo vuole e un allenatore che pensa solo a questo. Poi valuterò cosa fare". "PRONTO A FARE IL DIFENSORE CENTRALE, MI REPUTO ALL'ALTEZZA" - In questa Italia che sta preparando la gara con la Croazia, De Rossi è l'azzurro che ha realizzato più gol in nazionale: "Ho questo primato solo perché ho tante presenze in più della grande maggioranza dei calciatori che hanno fatto parte di questo gruppo - ha concluso De Rossi - Ho fatto cose importanti a livello realizzativo con l'Italia, mi fa piacere ma prendo i numeri per quello che sono. Spero che Zaza, Immobile, Giovinco, Pellé, Okaka, Osvaldo e anche Balotelli mi superino in fretta perché segnare è il loro lavoro. L'importante poi è che la squadra vinca a prescindere da chi segna". De Rossi si sofferma anche sulla sua duttilità tattica e sull'ipotesi di essere schierato come difensore: "Devi essere pronto a fare tutti i ruoli, non sono preoccupato. Mi reputo all'altezza di fare il difensore centrale, mi sentirei una sorta di libero. Qualora ci fosse bisogno, in grado di farlo. Non so se questo mi allungherà la carriera". ESCLUSE LESIONI MUSCOLARI PER OGBONNA - "Ogbonna non ha lesioni muscolari. A prescindere dal discorso della Nazionale, dovrebbe recuperare velocemente". Il professor Enrico Castellacci, responsabile dello staff medico della Nazionale, fa il punto sulle condizioni di Angelo Ogbonna a 48 ore dal match in programma domenica a Milano contro la Croazia. Il difensore della Juventus "nel riscaldamento di ieri ha avvertito un affaticamento al bicipite femorale sinistro. La risonanva magnetica ha dato esito negativo, l'ecografia ha evidenziato un piccolo edema. Abbiamo ripetuto gli esami per avere un quadro più preciso della situazione e la risonanza eseguita oggi non ha evidenziato problemi muscolari", ha spiegato Castellacci. Nel pomeriggio Ogobonna lavorerà con i preparatori: "Se non ci saranno problemi, lo porteremo avanti con noi, altrimenti andrà via. Ogbonna, comunque, non ha lesioni gravi e a prescindere dal discorso della Nazionale dovrebbe recuperare velocemente". ALTRI 14 PER L'ALBANIA, C'E' ANCHE ACERBI - In serata Conte ha convocato altri quattrodici azzurri per l'amichevole che l'Italia giocherà martedì a Genova contro l'Albania. Fra i neoconvocati spicca Francesco Acerbi, tornato a giocare in Serie A poco più di un mese fa e autore anche di un gol. Acerbi è tornato in campo dopo avere combattuto un tumore. Conte ha convocato tre 'esordienti': il difensore del Cagliari, Luca Rossettini; il centrocampista del Genoa, Stefano Sturaro; l'attaccante della Sampdoria, Stefano Okaka. Tornano in azzurro, Domenico Criscito, assente dall'amichevole contro la Spagna dello scorso marzo, lo stesso Francesco Acerbi e Alessandro Matri: il difensore del Sassuolo rientra in Nazionale a oltre due anni di distanza dalla sfida contro Malta dell'11 settembre 2012, mentre l'attaccante del Genoa aveva indossato per l'ultima volta la maglia azzurra proprio a Genova, nell'amichevole contro gli Stati Uniti disputata il 29 febbraio 2012. I giocatori raggiungeranno i compagni nell'hotel Melia di Milano, entro la mezzanotte di domenica 16 novembre, mentre Bonucci si aggregherà al gruppo già nella tarda serata di oggi. L'elenco dei convocati. Difensori: Acerbi (Sassuolo), Bonucci (Juventus), Rossettini(Cagliari); centrocampisti: Antonelli (Genoa), Aquilani (Fiorentina), Criscito (Zenit San Pietroburgo), De Silvestri (Sampdoria), Maggio (Napoli), Poli (Milan), Sturaro (Genoa); attaccanti: Destro (Roma), Gabbiadini (Sampdoria), Matri (Genoa), Okaka(Sampdoria).]]></testo></articolo><articolo><titolo><![CDATA[Serie B: alluvione a Chiavari, rinviata Entella-Modena]]></titolo><testo><![CDATA[GENOVA - Rinviata a data da destinarsi la sfida fra Virtus Entella e Modena, valida per il 14° turno di serie B e inizialmente programmata per domenica allo stadio Comunale di Chiavari. Lo ha deciso la Lega Serie B, in accordo con le due società, a causa del maltempo che in questi giorni sta nuovamente colpendo la Liguria. "Tale decisione si impone, non solo per le oggettive problematiche infrastrutturali, viarie e organizzative consequenziali all'alluvione che ha colpito la zona del Tigulio e la città di Chiavari nella giornata di lunedì, ma soprattutto in segno di sensibilità e rispetto nei confronti dell'intera comunità, dei cittadini, esercizi commerciali e imprese produttive, così profondamente colpiti dall'evento", spiega la Lega Serie B in un comunicato. "Al momentaneo miglioramento delle condizioni climatiche infatti, che ha concesso un limitato tempo per l'analisi dei danni e un parziale ritorno alla normalità, si prospetta nelle prossime ore l'arrivo di una ulteriore forte perturbazione, che imporrà a cittadini, forze dell'ordine e Protezione Civile di concentrarsi nuovamente sulle criticità e emergenze idrogeologiche. La data di recupero - conclude la Lega B - sarà comunicata a stretto giro nelle consuete modalità". E' la seconda volta in questa stagione che una partita casalinga dell'Entella viene rinviata per il maltempo: era già capitato un mese fa, l'11 ottobre, per la gara dell'ottava giornata con la Ternana. La partita è stata poi recuperata il 4 novembre con la vittoria dei liguri per 2-1.]]></testo></articolo><articolo><titolo><![CDATA[Lega Pro, l'Alessandria sfida il Bassano. Prove di fuga per Ascoli e Benevento]]></titolo><testo><![CDATA[ROMA &#8211; Tanti derby, specialmente in Lombardia e Toscana, sfide avvincenti e pure alcuni esordi in panchina. Non si fa mancare nulla il 13° atto del campionato di Lega Pro, ancora una volta spalmato su quattro giorni, dal venerdì sera al lunedì, per un week end lungo che si preannuncia ricco di motivi di interesse, per la gioia dei tanti tifosi che possono seguire gli incontri, negli stadi e sul web grazie al canale dedicato. Si diceva degli allenatori, ebbene in settimana sono stati quattro gli avvicendamenti, in particolare a Sudtirol, Albinoleffe, San Marino e Catanzaro, portando a quindici il totale degli esoneri fin qui. Della serie: non bastano le riforme a cambiare le abitudini del nostro calcio. BASSANO, ESAME AD ALESSANDRIA. DERBY COMO-CREMONESE - Nel girone A in vetta è tornato il Bassano di Tonino Asta, che ha ritrovato il successo dopo due turni e ora è atteso sabato sera al "Moccagatta" da una trasferta non facile in casa di un'Alessandria rilanciata da due successi. In Lombardia il derby più importante, per blasone e classifica, è quello in programma in riva al lago tra Como e Cremonese: i lariani sono stati riportati sulla terra dal pesante ko di Novara e i grigiorossi non riescono a uscire da una crisi che sta deludendo fortemente le aspettative di società e tifosi. MONZA E NOVARA PER PROSEGUIRE LA SCALATA, MANTOVA PER RISALIRE - Due le squadre da tenere particolarmente sotto osservazione: il Monza di Pea, secondo a suon di vittorie e atteso dalla sfida casalinga con la Torres, e il Novara di Toscano, rilanciato da un poker di vittorie che suona come un avvertimento per tutti. Per i piemontesi ora c'e il big match in casa del Real Vicenza, che si presenta all'appuntamento con un punto di vantaggio e tanta voglia di continuare a stupire. Se il confronto tutto lombardo Renate-Feralpisalò chiuderà il programma lunedì sera, il Pavia di Maspero proverà a rilanciarsi ospitando la matricola Giana Erminio, compagine da prendere con le molle. Si attendono segnali di riscossa anche dall'Arezzo, in rottura prolungata dopo un avvio lanciato, impegnato a Busto Arsizio contro una Pro Patria a sua volta desiderosa di risalire la china dopo il debutto vincente di Aldo Monza. Dal canto suo il Mantova riceve il fanalino di coda Pordenone provando ad approfittarne per allontanarsi dalla zona calda della classifica. SUDTIROL E ALBINOLEFFE, DEBUTTANO SORMANI E BONAZZI - Si è chiusa invece l'avventura di Claudio Rastelli sulla panchina del Sudtirol: dopo la brutta sconfitta di Salò la squadra è stata affidata ad Adolfo Sormani, il figlio del grande Angelo Benedicto Sormani, oriundo della nazionale italiana di calcio negli anni '60. Sormani, assistente di Ciro Ferrara alla Juve e di Gianfranco Zola al Watford, esordirà in casa contro il Lumezzane di Braghin. Esonerato anche il tecnico dell'Albinoleffe Alessio Pala, fatale la sconfitta con il Real Vicenza. Al suo posto Roberto Bonazzi il cui primo impegno sarà in casa del Venezia. Girone A, 13/a giornata: Monza-Torres sabato ore 14. 30, Unione Venezia-Albinoleffe sabato ore 15, Real Vicenza-Novara sabato ore 16, Como-Cremonese sabato ore 17, Alessandria-Bassano sabato ore 19. 30, Mantova-Pordenone domenica ore 12. 30, Pro Patria-Arezzo domenica ore 14. 30, Pavia-Giana Erminio domenica ore 16, Sudtirol-Lumezzane domenica ore 18, Renate-Feralpisalò lunedì ore 20. 45. Classifica: Bassano 25 punti; Monza, Real Vicenza e Como 23; Novara 22; Pavia 21; Alessandria 20; Feralpi Salò 17; Giana Erminio, Arezzo, Unione Venezia e Torres 16; Renate, Sudtirol e Cremonese 13; Mantova e Pro Patria 11; AlbinoLeffe e Lumezzane 10; Pordenone 5. PISA E SPAL PER BLOCCARE LA FUGA DELL'ASCOLI CAPOLISTA - Nel girone B l'Ascoli è sempre più capolista con pieno merito e fa le prove di fuga: per l'undici di Petrone a Reggio Emilia è arrivato il terzo successo esterno di fila e il settimo risultato utile, con un sostanzioso bottino di 10 punti nelle ultime quattro partite. I bianconeri hanno il compito di aprire la giornata affrontando al 'Del Ducà il Forlì nell'anticipo di venerdì sera. Pisa e Spal distano tre punti dalla capolista: i nerazzurri saranno impegnati dal derby di Prato, mentre i ferraresi ospiteranno l'Ancona. REGGIANA E TUTTOCUOIO IN TRASFERTA, SALTA SAVONA-SAN MARINO - Il Tuttocuoio continua ad essere una interessante mina vagante di questo raggruppamento e tenergli testa non è facile. Ci proverà il Gubbio. E in cerca di riscatto è invece la Reggiana, che deve però stare attenta alla trasferta di Teramo: la squadra di Vivarini ha ritrovato il successo dopo cinque turni e lo ha centrato in casa del San Marino, provocando uno dei tanti esoneri della settimana: via lo spagnolo Alex Covelo e squadra affidata a Fabrizio Tazzioli, un ritorno per lui sul Titano dopo i play-off centrati nel 2007-2008 in C2. Per il maltempo (gara rinviata per l'allerta) slitta però il primo appuntamento che doveva essere a Savona. In Romagna, per la precisione a Santarcangelo, arriva L'Aquila per misurare le proprie ambizioni al cospetto dei gialloblù di Fraschetti, in ripresa da qualche domenica. DERBY TOSCANI LUCCHESE-PISTOIESE E PONTEDERA-GROSSETO - Oltre a Prato-Pisa, il calendario propone altri due derby toscani: quello tra Lucchese e Pistoiese, con i primi reduci dal buon pari di Pisa e gli arancioni di Lucarelli che vantano un ruolino di marcia migliore in casa, e un Pontedera-Grosseto fra due compagini appaiate e ce in caso di vittoria potrebbero riagganciare il treno che conta. Pioggia permettendo, punta a ripartire di slancio anche la Carrarese che attende la Pro Piacenza, la cui corsa ad handicap si dimostra assai dura. Girone B, 13/a giornata: Ascoli-Forlì venerdì ore 19. 30, Savona-San Marino rinviata (allerta maltempo), Carrarese-Pro Piacenza sabato ore 14. 30, Teramo-Reggiana sabato ore 15, Santarcangelo-L'Aquila sabato ore 16, Gubbio-Tuttocuoio domenica ore 12. 30, Lucchese-Pistoiese domenica ore 14. 3, Prato-Pisa domenica ore 14. 30, Spal-Ancona domenica ore 16, Pontedera-Grosseto domenica ore 18. Classifica: Ascoli 23 punti; Spal e Pisa 20; Tuttocuoio e Reggiana 19; Teramo, Pistoiese e L'Aquila 18; Grosseto, Pontedera e Ancona 17; Prato 16; Forlì e Savona 15; Gubbio 13; Lucchese e Carrarese 12; Santarcangelo 9; San Marino 8; Pro Piacenza (-8) 3. PAGANESE SFIDA BENEVENTO, JUVE STABIA RICEVE FOGGIA - Nel girone C sono sempre le campane a dettare legge, con il Benevento che si conferma davanti a tutti dopo il successo nel derby con la Casertana. Per i giallorossi di Brini, rimasti gli unici imbattuti della categoria, sarà ancora sfida tra cugini, questa volta sul terreno della Paganese, formazione in salute, rivitalizzata dalla cura Sottil. La Juve Stabia si mantiene sulla scia, sempre pronta a sferrare l'attacco: le "Vespe" guidate da Pancaro sono attese dal match casalingo con il Foggia, altra compagine in crescita di rendimento. A fianco degli stabiesi anche la Salernitana, attesa al "Granillo" dalla Reggina, autentica delusione di questo inizio stagione e malinconicamente penultima. Ciccio Cozza al momento resta al suo posto ma il bilancio di sei punti in dodici partite è davvero magro per una neoretrocessa con ambizioni di risalita. A LECCE L'ESORDIO DI D'URSO COL CATANZARO, CASERTANA E LAMEZIA PER STUPIRE - Deciso a spezzare il dominio campano è il Lecce, alla terza vittoria consecutiva: Miccoli e compagni ospiteranno al "Via del Mare" il Catanzaro, fresco di ribaltone dopo l'esonero di Francesco Moriero seguito allo stop di Salerno; a guidare la squadra giallorossa è adesso Massimo D'Urso. Punta al riscatto la Casertana, che non è certamente uscita ridimensionata dallo stop di Benevento e che cercherà di ritrovare i tre punti contro il Martina, mentre la Vigor Lamezia per rimanere insieme alle grandi deve cogliere un risultato positivo nel derby calabrese con un Cosenza affamato di punti. Chi intende riportarsi in alto è il Matera, deciso a sfruttare il turno casalingo con il Savoia. LUPA ROMA OSPITA ISCHIA, MESSINA OCCASIONE DA NON PERDERE - La Lupa Roma vuol tornare a "sbranare" gli avversari sul proprio campo e l'Ischia, in crisi con cinque sconfitte consecutive, è avvertita. Occasione da non perdere per il Messina, impegnato al 'San Filippò contro il fanalino di coda Aversa, sempre a secco di vittorie e con la peggior difesa del girone. Completa il quadro un Barletta-Melfi che mette in palio punti tranquillità. Girone C, 12/a giornata: Reggina-Salernitana venerdì ore 20. 45, Cosenza-Vigor Lamezia sabato ore 14. 30, Paganese-Benevento sabato ore 15, Juve Stabia-Foggia sabato ore 16, Messina-Aversa Normanna sabato ore 17, Lecce-Catanzaro sabato ore 19. 30, Matera-Savoia domenica ore 11, Lupa Roma-Ischia domenica ore 14. 30, Casertana-Martina Franca domenica ore 16, Barletta-Melfi domenica ore 18. Classifica: Benevento 28 punti; Juve Stabia e Salernitana 25; Lecce 24; Vigor Lamezia e Casertana 21; Foggia (-1) 20; Catanzaro 19; Matera 18; Lupa Roma 17; Paganese 15; Messina 13; Melfi 12; Barletta 11; Martina Franca 10; Savoia e Cosenza 8; Ischia 7; Reggina (-4) 6; Aversa Normanna 4.]]></testo></articolo></sezione><sezione xmlns:fo="http://www.w3.org/1999/XSL/Format" xmlns:xs="http://www.w3.org/2001/XMLSchema" xmlns:fn="http://www.w3.org/2005/xpath-functions" id="d1f83d224333410fff7490fb7f66efe09d47bb0097cbfb23b76a380ffab0289f"><nome>Attualita</nome></sezione><sezione xmlns:fo="http://www.w3.org/1999/XSL/Format" xmlns:xs="http://www.w3.org/2001/XMLSchema" xmlns:fn="http://www.w3.org/2005/xpath-functions" id="b332c952f02c5fbcb9e1c7112e2a17622eea67e3b3404092b4df9c40294dd953"><nome>Scienze</nome><articolo><titolo><![CDATA[Philae si è assopito sulla cometa. L'Esa: "Ma i dati raccolti sono straordinari"]]></titolo><testo><![CDATA[PHILAE si è assopito. il lander che ha raggiunto la cometa 67P/Churyumov-Gerasimenko, dopo una missione storica che ha permesso di raccogliere dati che potrebbero aiutare a comprendere le origini della vita sulla Terra, a corto di energia, è entrato in modalità standby, così come confermano dall'Agenzia spaziale europea (Esa). Il robot sceso sulla cometa a più di 500 milioni di chilometri dal nostro pianeta, ha smesso di trasmettere dati. "Abbiamo perso il contatto" sabato alle 00:36 GMT (01:36 ora italiana), ha dichiarato Philippe Gaudon, responsabile del progetto Rosetta al CNES  a Tolosa. Secondo i calcoli del CNES, la batteria si è completamente scaricata alle 3 (ora italiana). "Ma stiamo lo stesso brindando perché questa missione è stata un successo" sottolinea ancora Gaudon. La prossima finestra di comunicazione con il robot è in programma per oggi alle 11: "Cercheremo di nuovo di entrare in contatto con la sonda, ma le possibilità di ristabilire un legame è molto, molto bassa" ha detto Ulamec Stephan, capo del lander dell'Agenzia spaziale europea (ESA) a Darmstadt (Germania). "La batteria è al di sotto del livello richiesto per il funzionamento del computer centrale", ha dichiarato Ulamec. Dopo tre giorni di lavoro, "i risultati di Philae sono straordinari", ha stimato Marc Pircher, Direttore del CNES a Tolosa. "L'80% del lavoro che doveva fare è stato fatto". Philae è riuscito a perforare la superficie della cometa anche se, al momento, non si sa ancora se è stato in grado di prendere un campione delle rocce che compongono il sottosuolo dell'asteroide. La sonda è stata inoltre impegnata in una manovra di rotazione per permettere ai pannelli solari di ricevere più luce in futuro. "Non abbiamo foto per dimostrare che ha funzionato", ha detto Philippe Gaudon. Philae, che si trova in una zona d'ombra tra le rocce, ha lavorato grazie alla batteria interna che aveva un'autonomia di circa 60 ore. Ma i pannelli solari che dovevano ricaricare la batteria secondaria, non hanno ricevuto abbastanza luce per consentire di mantenerla attiva. Nella modalità di sospensione, la sonda si potrà risvegliare la prossima estate quando la cometa si avvicinerà al sole. "Siamo fiduciosi, ma non a breve termine, perché c'è troppa poca luce per il momento", ha aggiunto Gaudon. Sceso dalla sonda europea Rosetta, il piccolo robot era atterrato mercoledì pomeriggio sul nucleo della cometa Churyumov-Gerasimenko, la prima volta nella storia dello spazio. Durante il suo breve periodo di funzionamento, il robot ha lavorato duramente. I suoi dieci strumenti sono stati tutti attivati. Obiettivo principale era la ricerca di molecole organiche che potrebbero aver giocato un ruolo nella comparsa della vita sulla Terra. Queste molecole organiche potrebbero trovarsi all'interno dei campioni raccolti a terra e che sono stati analizzati dalla sonda. Ora bisognerà esaminare i dati trasmessi per accertare la presenza o meno di queste molecole.   Altri strumenti hanno "annusato" il gas sulla superficie della cometa e secondo gli scienziati il "raccolto è stato buono". La grande quantità di dati scientifici e le immagini sono state trasmesse alla "navetta madre" Rosetta e da lì inviate alla Terra. Philae ha anche studiato il magnetismo della cometa e le immagini raccolte permetteranno di analizzare le molecole complesse presenti sulla superficie. La missione "è unica e resterà unica per sempre", ha sottolineato Andrea Accomazzo, direttore di volo della missione Rosetta. 67P/Churyumov-Gerasimenko]]></testo></articolo><articolo><titolo><![CDATA[Addio a Grothendieck, geniale matematico pacifista]]></titolo><testo><![CDATA[OLTRE 20 anni fa aveva deciso di rompere con la famiglia, la comunità scientifica e la scienza andando a vivere, sotto falso nome, in un piccolo villaggio dei Pirenei. E lì è rimasto, nascosto al mondo, per il resto dei suoi giorni. Alexander Grothendieck, considerato come il più grande matematico e uno dei più eccentrici geni del XXesimo secolo, è morto in Francia giovedì all'età di 86 anni. Grothendieck è deceduto nell'ospedale di Saint-Girons, non lontano da Lasserre, il villaggio in cui si era segretamente recluso. Il matematico era nato nel 1928 da una famiglia atipica: il padre, Sascha Shapiro, russo di confessione ebraica, era un fotografo e anarchico militante; molto impegnata anche la madre, Hanka, giornalista. Apolide naturalizzato francese nel 1971, Grothendieck aveva trascorso gran parte della sua vita in Francia, svolgendo un lavoro pioneristico in algebra e geometria che gli era valso la medaglia Fields, il Premio Nobel della matematica, nel 1966. Ma dagli anni 70 aveva essenzialmente abbandonato le sue ricerche, preferendo focalizzarsi sulle sue battaglie ecologiste e pacifiste.]]></testo></articolo><articolo><titolo><![CDATA[Il "senso della probabilità" è una caratteristica innata del nostro cervello]]></titolo><testo><![CDATA[IN UN SACCHETTO ho tre palle gialle e una blu. Quale dei due colori ha più probabilità di essere estratto a sorte? La domanda è così semplice che tutti sapremmo rispondere senza neanche riflettere, ma per gli scienziati nasconde un quesito spinoso: come ci riusciamo? O meglio: il "senso della probabilità" è frutto dell'educazione, o è una componente innata del nostro cervello? La risposta arriva oggi da uno studio pubblicato sui Proceedings of the National Academy of Sciences da un gruppo di ricercatori della Iuav di Venezia, che dimostra come una comprensione rudimentale della probabilità sia presente anche in adulti privi di qualunque educazione formale. I bambini infatti imparano a calcolare la probabilità che si verifichi un evento intorno ai sei anni. Nello stesso periodo però iniziano anche a frequentare la scuola, ed è quindi impossibile stabilire se questa capacità derivi dal naturale sviluppo del cervello, o sia invece frutto dall'apprendimento delle prime nozioni matematiche. Per scoprirlo, il team di ricercatori della Iuav guidato da Vittorio Girotto ha cercato un gruppo di persone completamente a digiuno della nostra cultura matematica. Per escludere la possibilità che i partecipanti basassero le previsioni semplicemente sul numero di gettoni di ogni colore che vedevano, e non su un "reale calcolo delle probabilità", in un terzo esperimento è stato quindi chiesto loro di decidere da quale di due set di gettoni fosse più probabile estrarre un "gettone vincente". Entrambi i gruppi contenevano un numero variabile di gettoni vincenti e gettoni perdenti. Il set favorito però conteneva un numero minore (in termini assoluti) di gettoni vincenti, ma in una proporzione maggiore rispetto a quelli perdenti, ed era quindi più probabile che ne fosse estratto uno. In questo caso optare semplicemente per il set con più gettoni vincenti al suo interno era dunque un errore, e la scelta corretta poteva essere fatta solo attraverso un ragionamento probabilistico, che tenesse conto della proporzione tra gettoni vincenti e perdenti in entrambi i set. In tutti gli esperimenti, le risposte degli indigeni K'iche' sono risultate paragonabili sia a quelle dei bambini Kaqchikel che frequentavano le elementari, sia a quelle degli adulti italiani. Secondo i ricercatori, i risultati indicherebbero dunque che il senso della probabilità è una caratteristica innata e universale della nostra specie, e non una facoltà che viene appresa culturalmente.  ]]></testo></articolo><articolo><titolo><![CDATA[Il "kit della vita" ottenuto in provetta, con l'aiuto di Sole e meteoriti]]></titolo><testo><![CDATA[E' STATO realizzato in provetta il "kit della vita" con l'aiuto del Sole e dei meteoriti. Un esperimento italiano ha prodotto i mattoni della cellula esponendo i meteoriti a un flusso di particelle ad alta energia paragonabile al vento solare. Il risultato si deve al gruppo coordinato dal chimico organico e bioorganico Raffaele Saladino, dell'università della Tuscia, e dal genetista molecolare Ernesto Di Mauro, dell'università La Sapienza di Roma. In via di pubblicazione sulla rivista dell'Accademia delle Scienze degli Stati Uniti (Pnas), il lavoro è stato realizzato anche con la collaborazione del centro di Astrobiologia di Dubna (Mosca). I ricercatori hanno ottenuto più di 100 molecole, che comprendono le basi nucleiche che costituiscono il materiale genetico, come Rna e Dna, i nucleosidi in cui la base nucleiche sono legate a uno zucchero, gli amminoacidi che sono i mattoni delle proteine. Sono stati prodotti anche zuccheri e acidi carbossilici coinvolti nei cicli del metabolismo, lipidi e altre molecole che assemblandosi posso formare una membrana cellulare. Il gruppo lavora da tempo allo studio dei meteoriti come 'reattori' in grado di dare origine agli ingredienti della vita: già lo scorso anno sono state ottenute alcune delle molecole presenti nelle cellule, questa volta però il kit della cellula è completo. I prossimi passi saranno cercare di assemblare queste molecole per creare una vera e propria cellula sintetica.]]></testo></articolo><articolo><titolo><![CDATA[Sarà possibile estrarre "sangue" dalle barbabietole]]></titolo><testo><![CDATA[CAVARE sangue dalle rape è impossibile. Ma forse da una barbabietola si può fare. O se non proprio sangue, almeno un sostituto. Secondo la ricerca di un team di scienziati svedesi diretti da Nelida Leiva dell'università di Lund che prende le mosse da un precedente studio riportato sulla rivista Plant & Cell Physiology, la pianta della barbabietola da zucchero conterrebbe una molecola simile all'emoglobina, la proteina dei globuli rossi che trasporta l'ossigeno a tutto il corpo. Gli esperti hanno scoperto che nella pianta commercialmente usata per estrarre lo zucchero è presente in quantità tutt'altro che risibili una "versione vegetale" dell'emoglobina, molto simile da un punto di vista molecolare all'emoglobina umana. La concentrazione di emoglobina nel sangue è un parametro chiave in medicina trasfusionale: se troppo bassa, per il paziente si rende necessaria una trasfusione. Il sangue, nonostante il servizio di donazione, è un bene prezioso in ospedale, non sempre adeguatamente disponibile. Per questo si cercano sostituti idonei a fare le veci dell'emoglobina sanguigna per il trasporto dell'ossigeno nel corpo. Gli esperti pensano che nel giro di tre anni potrebbero sviluppare un modo per "impacchettare" l'emoglobina nella barbabietola in una forma che sia compatibile con il sangue umano e che non causi pericolosi effetti avversi. Poi bisognerà testarla, prima sui maiali e poi sui tessuti umani per vedere se funziona in modo efficiente.]]></testo></articolo><articolo><titolo><![CDATA[Chi è stato in coma fa sogni più ricchi di visioni]]></titolo><testo><![CDATA[TORNARE alla vita normale dopo un periodo di incoscienza. Una fase difficile in cui anche il cervello deve fare la sua parte. E così è. Almeno secondo uno studio sperimentale dell'Irccs S. Lucia che sta indagando sulla qualità e quantità del sonno dei pazienti post-comatosi. I primissimi risultati hanno portato gli "investigatori" a sospettare un effetto inatteso dei sogni: "Ci ha colpito il caso di una paziente in stato vegetativo, che chiameremo 'Federica': abbiamo rilevato non solo un sonno particolarmente prolungato, ma anche un'attività onirica molto più abbondante del normale. Il sospetto è che si tratti di una strategia del cervello per favorire il recupero dopo il coma". A spiegarlo è Maria Gabriella Buzzi, neurologa presso l'Unità post-coma dell'Irccs Santa Lucia. La Buzzi sta conducendo un progetto sperimentale di ricerca sul sonno nei post-comatosi, insieme a un team di psicologi della stessa Unità e ad Assirem (Associazione scientifica italiana per la ricerca e l'educazione nella medicina del sonno). "Il nostro obiettivo è verificare se, dopo il recupero, il sonno di questa e degli altri pazienti si modifica. In tal caso le caratteristiche insolite già rilevate, ovvero un sonno prolungato e particolarmente ricco di sogni, potrebbero essere una strategia usata dal cervello proprio per favorire il recupero". I disturbi del sonno sono senz'altro una delle conseguenze più importanti, ancora poco studiate, delle gravi cerebro-lesioni acquisite. "Basti pensare che possono persistere per molti anni e che la loro incidenza, secondo alcuni studi, può arrivare fino all'85%" dei pazienti. Stiamo parlando di ipersonnia, narcolessia, ritardi della fase dell'addormentamento, apnee notturne, insonnia e alterazioni del ciclo sonno-veglia. Una domanda importante, sottolineano i ricercatori, rimane ancora oggi senza risposta: i disturbi del sonno sono un effetto del danno cerebrale, o ne rappresentano un effetto secondario, legato ed esempio alle difficoltà del paziente di adattarsi al danno stesso? Per cercare di rispondere a questo e ad altri quesiti ancora irrisolti, presso l'Unità post-coma della Fondazione Santa Lucia di Roma, è in corso lo studio volto a valutare l'incidenza, la percezione soggettiva e la tipologia dei disturbi del sonno in pazienti post-comatosi. Finora sono stati esaminati quattro pazienti. "I risultati preliminari dello studio mostrano un'alterazione della quantità e della qualità del sonno in tutti i pazienti, caratterizzata da frequenti risvegli notturni e da un'alterazione delle diverse fasi del sonno", dice la ricercatrice. Il caso di "Federica", la paziente più grave, che ha solo la possibilità di un contatto incostante e debole con l'ambiente, ha colpito gli scienziati: mostra una percentuale del cosiddetto sonno Rem (associato maggiormente all'attività onirica) nettamente superiore a quella che si riscontra normalmente in persone che non hanno mai avuto un danno cerebrale. Perché il sonno di Federica è così ricco di fase Rem? "Possiamo ipotizzare", aggiunge l'esperta, "che Federica passi la maggior parte del suo stato di incoscienza sognando? Secondo le moderne neuroscienze, sia il sonno Rem sia il sogno a esso associato permetterebbero lo sviluppo e il mantenimento della coscienza dello stato di veglia e di altre funzioni cerebrali superiori, preparandoci dunque ad affrontare la realtà cosciente dopo il risveglio. L'ipotesi dunque è che Federica, mentre sembra trovarsi passivamente vittima del proprio disturbo di coscienza, si stia in realtà preparando a tornare alla vita, alla coscienza da veglia, grazie all'enorme "lavorio mentale" che il suo cervello sta facendo durante il sonno Rem, e forse grazie ai suoi sogni. Solo con dati più numerosi", avverte la studiosa, "potremo verificare le nostre ipotesi". Ma come è, per una neuroscienziata, il sonno ideale? "È quello 'del giusto', corredato dal sogno giusto. Penso al sogno di Gioacchino nell'affresco di Giotto, in cui l'uomo è reclinato sullo sfondo di un cielo blu, incredibilmente rilassante, e mentre dorme sogna la sua paternità".]]></testo></articolo><articolo><titolo><![CDATA[Gli acceleratori di particelle saranno più "piccoli" e low cost]]></titolo><testo><![CDATA[ROMA - Non più acceleratori giganteschi come il Large Hadron Collider (Lhc) del Cern di Ginevra: i "nipoti" di questa macchina gigantesca potrebbero diventare molto più piccoli ed economici grazie alla tecnica messa a punto negli Stati Uniti, presso l'Università di Stanford, e descritta sulla rivista Nature. La prossima generazione di acceleratori potrebbe essere low cost grazie alla possibilità di utilizzare il plasma per "spingere" i fasci di particelle all'interno dell'acceleratore, fino raggiungere velocità elevate in pochissimi metri. Messa a punto dal gruppo coordinato da Michael Litos, la tecnica apre la strada a dispositivi che potrebbero essere utilizzati in modo più ampio di quando non accada con gli acceleratori attuali, con applicazioni al servizio della sicurezza, della medicina e dell'industria. Per svelare i segreti della materia esiste una sola strada: far scontrare tra loro fasci di particelle l'una e analizzarne il risultato delle collisioni. Maggiore è la velocità, più in "profondità" si riesce a studiare le particelle. Per riuscire in questo si costruiscono tunnel nei quali le particelle vengono accelerate e per questo da decenni è partita una "gara" per ottenere acceleratori sempre più grandi, dei quali Lhc con il suo anello di 27 chilometri è il "Re". Un'alternativa a questa tendenza potrebbero essere le future macchine che accelerano le particelle utilizzando 'onde' di plasma. Dopo anni di lavoro questa tecnologia ha permesso di spingere fasci di miliardi di elettroni a una velocità di 1,6 miliardi di elettronvolt (GeV) e con un rendimento molto alto. Si tratta di velocità ancora modeste rispetto a quelle di Lhc, ma che fanno comunque ben sperare per il futuro. Allo sviluppo di queste tecnologie sta dando un importante contributo anche l'Italia attraverso il progetto Flame, dell'Istituto Nazionale di Fisica Nucleare (Infn), un laser che l'obiettivo di migliorare ulteriormente la potenza delle 'onde' di plasma e imprimere una velocità ancora più elevata agli elettroni.]]></testo></articolo></sezione><sezione xmlns:fo="http://www.w3.org/1999/XSL/Format" xmlns:xs="http://www.w3.org/2001/XMLSchema" xmlns:fn="http://www.w3.org/2005/xpath-functions" id="73ff3175d2764a66e2a92d2b89528500dbdbb2c1f5796702a3cc37eb74b14b4a"><nome>Cultura</nome></sezione><sezione xmlns:fo="http://www.w3.org/1999/XSL/Format" xmlns:xs="http://www.w3.org/2001/XMLSchema" xmlns:fn="http://www.w3.org/2005/xpath-functions" id="9bf868ddbc47491094cbc4d29f04d47ecc007ad0b98b9fc637ede296e2bff2a6"><nome>Scuola</nome><articolo><titolo><![CDATA[Allarme scuola, il 32,5% degli edifici è a rischio. Trento provincia più sicura, Roma al 66° posto]]></titolo><testo><![CDATA[ROMA - È sempre più critica la condizione in cui versano le scuole italiane. Edifici trascurati, strutture fatiscenti e la mancanza di garanzie sulla sicurezza mettono a rischio l'incolumità di studenti, docenti e dipendenti. Per sbloccare l&#8217;Italia e darle un nuovo futuro bisogna ripartire dalla scuola, ma sul serio e non solo a parole: più di 41mila edifici scolastici hanno bisogno di interventi di riqualificazione e messa in sicurezza, come emerge dalla quindicesima edizione di "Ecosistema Scuola", l&#8217;indagine annuale di Legambiente sulle strutture e i servizi della scuola dell&#8217;infanzia, primaria e secondaria di primo grado di 94 capoluoghi di provincia. Anche quest&#8217;anno la fotografia scattata da Legambiente è poco rassicurante: il 58% delle scuole è stato costruito prima dell'entrata in vigore della normativa antisismica del 1974. Il 32,5% necessita di interventi urgenti di manutenzione. Il 9,8% degli edifici si trova in aree a rischio idrogeologico, il 41,2% in aree a rischio sismico e l&#8217;8,4% a rischio vulcanico. Calano gli edifici dotati dei certificati essenziali come quello della prevenzione incendi (30,9%), mentre solo il 22,2% sono le scuole dove è stata effettuata la verifica di vulnerabilità sismica. La crisi economica e la minore disponibilità dei Comuni ad investire, anche a causa dei vincoli posti dal Patto di Stabilità, ha portato a una diminuzione dei fondi destinati alla manutenzione ordinaria e straordinaria. In calo anche i servizi di scuolabus (22,5%) e pedibus 5,2%. Dati positivi arrivano, invece, dalle pratiche sostenibili come la raccolta differenziata. A guidare la graduatoria della qualità dell&#8217;edilizia scolastica anche quest&#8217;anno sono sempre le città del nord con Trento in prima posizione seguita da Pordenone (2º) e Forlì (3º). Unica eccezione è la citta di Prato in quarta posizione, seguita da altre città del nord: Reggio Emilia (5º), Piacenza (6º), Sondrio (7º), Bergamo (8º), Verbania (9º) e Bolzano (10º). Il sud rimane ancora indietro e compare solo a metà classifica con Lecce (21°). Tra le novità di quest&#8217;anno, c&#8217;è da segnalare invece il ritorno in graduatoria di Roma (che ha fornito dati sufficienti per essere inserita in classifica) e di Verona. C&#8217;è poi il nuovo ingresso di Aosta che per la prima volta ha partecipato all&#8217;indagine di Legambiente. La "Buona scuola", c'è tempo fino al 15 novembre per mandare proposte Sicurezza, qualità e servizi. Temi chiave di questa XV edizione di Ecosistema Scuola, che raccoglie i dati relativi al 2013, sono la sicurezza degli edifici scolastici, la qualità del patrimonio edilizio legata alle diverse aree del Paese e agli investimenti, i servizi e le buone pratiche ecosostenibili. Tre ambiti sui quali Legambiente invita il governo Renzi a investire per uscire da un quadro che in quindici anni di indagine non risulta migliorato. Per quanto riguarda il tema della sicurezza, su 6. 648 edifici, circa il 58% è stato costruito prima dell'entrata in vigore della normativa antisismica del 1974, mentre solo il 3,3% tra il 2001 e il 2013. In calo gli edifici scolastici dotati delle certificazioni essenziali. Scendono al 53,1% le scuole che hanno il certificato di agibilità (contro il 61,2% del 2012); al 30,9% quelle dotate del certificato di prevenzione incendi (nel 2012 erano il 35,9%); al 58,1% quelle con il certificato di agibilità igienico-sanitaria (nel 2012 erano il 73,8%). Rimangono, invece, stabili i dati relativi agli impianti elettrici a norma (83,9%), mentre crescono quelli relativi alle porte antipanico che passano dal 90,2% del 2012 al 96, 8% del 2013. Sul fronte della bioedilizia e della sicurezza sono solo 0,6% (dato uguale al 2012) le scuole costruite secondo criteri di bioedilizia e sono il 7,8% quelle edificate con criteri antisismici. Quanto alla verifica della vulnerabilità sismica, sono il 22,2% gli edifici dove è stata effettuata contro il 27,3% del 2012; mentre se si considerano gli edifici dei soli Comuni a rischio sismico (zona 1 e 2) solo il 14,3% ha effettuato tale verifica (nel 2012 erano il 21,1%). In lieve crescita, invece, i dati sui requisiti in materia di accessibilità con l&#8217;84% degli edifici che ha i requisiti di legge; in calo quelli dove sono stati previsti interventi per l&#8217;eliminazione delle barriere architettoniche: si passa dal 16,4% del 2012 all&#8217;8,7% del 2013 a fronte di circa un 20% degli edifici che non possiede requisiti di accessibilità. Dalla ricerca di Legambiente emerge, inoltre, che il 32,5% degli edifici scolastici necessita di interventi urgenti, mentre il 47,7% è stato oggetto di manutenzione straordinaria negli ultimi 5 anni. "La messa in sicurezza e la riqualificazione energetica degli edifici scolastici - dichiara Vittorio Cogliati Dezza, presidente nazionale di Legambiente - devono essere obiettivi prioritari di questo Paese e un&#8217;occasione dalla quale partire per creare un altro sviluppo, per contribuire alla rigenerazione urbana, ma soprattutto per far uscire l&#8217;edilizia scolastica italiana dall&#8217;attuale stato di emergenza in cui si trova. Abbiamo bisogno di scuole più sicure ed energeticamente efficienti. Per questo proponiamo al governo Renzi di vincolare i prossimi finanziamenti, che erogherà alle amministrazioni, a progetti che uniscano messa in sicurezza e abbattimento dei consumi energetici del 50% rispetto ai consumi di partenza della scuola. Tra l&#8217;altro la stessa direttiva europea 2012/27 Ue sull&#8217;efficienza energetica chiede una riqualificazione annua del 3% degli edifici pubblici, un&#8217;opportunità che l&#8217;Italia non può perdere". "Sul piano dell&#8217;edilizia scolastica &#8211; aggiunge Vanessa Pallucchi, Legambiente Scuola e Formazione &#8211; rimane tuttora la grande assente, l&#8217;anagrafe scolastica, finora mai pubblicata". Patrimonio edilizio ed investimenti. Per quanto riguarda la qualità del patrimonio edilizio dal rapporto di Legambiente emerge la disparità territoriale tra nord, sud ed isole del Paese. Nelle prime quindici posizioni della classifica nazionale troviamo, infatti, città medie e piccole del centro nord, mentre la maggior parte delle città metropolitane, esclusa Firenze al 17° posto e Torino al 23°, sono posizionate ben oltre la trentesima posizione. Indietro anche quest&#8217;anno il sud che compare solo a metà classifica con Lecce che è la prima città meridionale in graduatoria al 21° posto. Alla disparità territoriale segue quella degli investimenti riguardanti sia la manutenzione straordinaria sia quella ordinaria. Nel primo caso le risorse diminuiscono dal 2012 al 2013 in media per ogni singolo edificio di circa 22mila euro. La manutenzione ordinaria, invece, vede in media per ogni edificio ridurre di quasi 2mila euro la cifra già esigua di 8808 euro dello scorso anno. La drastica diminuzione dei fondi destinati alla manutenzione ordinaria coinvolge anche quelle regioni storicamente virtuose come l&#8217;Emilia Romagna ed il Piemonte, che tornano a dichiarare interventi urgenti rispettivamente di circa il 20% e il 34% in più di scuole rispetto al 2009. Da segnalare come ancora una volta siano i comuni del nord e del centro a far da padroni nelle due top ten degli investimenti, mettendo più del doppio di euro a edificio rispetto alle regioni del sud, dove invece si registra una maggiore necessità degli interventi legati alla fragilità del territorio, al rischio idrogeologico, sismico e vulcanico. Servizi per la scuola e buone pratiche ambientali. Nelle scuole diminuiscono i pasti interamente biologici, oramai presenti solo nel 4,8% delle mense scolastiche contro l&#8217;8,5% del 2012, così come la media di prodotti biologici che si attesta al 53,7%. Il 28,9% degli edifici è dotato di cucine interne alle scuole, mentre il 65,1% delle mense scolastiche serve l&#8217;acqua del rubinetto. Fra i pochi dati positivi spiccano quelli relativi alla raccolta differenziata, che confermano il trend del 2012: plastica (76,8%), alluminio (57,8%), organico (67,9%), pile (58%), carta (83,4%), toner (64,4%). Unica eccezione il vetro che con il 68,8% risulta in calo rispetto all&#8217;anno precedente (73,3%). La raccolta di altri materiali come i RAEE (Rifiuti da apparecchiature elettriche ed elettroniche) si attesta al 3%. Sul fronte dei servizi, crescono gli edifici dotati di strutture per lo sport: si passa dal 52,2% del 2012 al 60% del 2013. Diminuiscono, invece, le scuole con giardini o aree verdi disponibili (72,4%), le biblioteche per ragazzi all&#8217;interno delle scuole (34,7%), gli edifici in Ztl (4%) e in Zone 30, le aree dove il limite di velocità è di 30 chilometri orari (7,3%). In tema di mobilità casa-scuola e sicurezza urbana delle aree antistanti gli edifici scolastici, si registrano dati negativi complice la crisi economica e una minore disponibilità economica da parte dei Comuni. Calano infatti al 22,5% le scuole dotate di servizio scuolabus (contro il 30% del 2013) e pedibus che va dal 6,9% del 2012 al 5,2% del 2013. Diminuiscono, seppur lievemente, le aree di sosta per le auto vicino alle scuole (48,9%), gli attraversamenti pedonali (62,9%), i semafori pedonali (4,2%), la presenza di nonni vigili (16,6%), le piste ciclabili nelle aree antistanti le scuole (8,6%) e le transenne parapedonali (8,5%). L&#8217;uso delle energie rinnovabili segna quest&#8217;anno uno stallo, fermandosi al 13,6%. Tra gli edifici che utilizzano rinnovabili, la maggior parte presenta pannelli fotovoltaici (78,1%), impianti solari termici (25,9%), impianti a geotermia e/o pompe di calore (3,3%), a biomassa (0,5%) e a biogas (0,1%). Cresce comunque la copertura dei consumi da fonti rinnovabili, con il 42,3%. Per quanto riguarda gli edifici scolastici esposti a situazioni di rischio ambientale indoor e outdoor, il 92,2% dei comuni ha effettuato monitoraggi sulla presenza di amianto negli edifici scolastici. Preoccupa invece la diminuzione dei casi certificati di amianto che passano dal 10,5% del 2012 al 7,5% del 2013 e quelli relativi ai casi sospetti che scendono dal 2,2% del 2012 allo 0,1% del 2013. In flessione i dati sul radon, che viene monitorato dal 32% delle amministrazioni contro il 34,8% del 2012. I casi certificati restano costanti (0,5%), mentre non risulta significativa la crescita delle azioni di bonifica effettuate negli ultimi due anni. Segnali positivi e negativi si riscontrano per le fonti d&#8217;inquinamento ambientale esterne come elettrodotti, emittenti radio televisive, antenne dei cellulari. Se da una parte aumentano i controlli effettuati sugli elettrodotti posti in prossimità di edifici scolastici (10,7%) e sulle emittenti radio televisive (9,5%), diminuiscono invece quelli sulle antenne cellulari (20,5%), che tuttavia restano quelle maggiormente monitorate. In crescita i dati sugli edifici scolastici posti tra 1 e 5 km da aree industriali (13,3%), da strutture militari (2,8%), discariche (8,6%), aeroporti (10,3%). Più altalenanti quelli relativi a fonti d&#8217;inquinamento entro 1 km dagli edifici, con i parametri relativi alle aree industriali, alle discariche e agli aeroporti in crescita, mentre quelli attinenti alle strutture militari, alle autostrade e alle fonti d&#8217;inquinamento acustico sono in flessione. In crescita le scuole a meno di 60 metri da distributori di benzina (2,2%). Graduatoria finale. Come accennato prima, anche quest&#8217;anno si riconfermano in testa alla graduatoria nazionale di Ecosistema Scuola le città capoluogo del centro-nord (guarda la classifica completa in fondo all'articolo). Svetta al primo posto Trento, seguita da Pordenone (2º) e Forlì (3º), salite rispettivamente di due e cinque posizioni rispetto allo scorso anno. Ci sono poi Prato (4º), Reggio Emilia (5º), Piacenza (6º), Sondrio (7º), Bergamo (8º), Verbania (9º) e Bolzano (10º). Nella top ten da segnalare l&#8217;ingresso di Bergamo e Bolzano. Indietro anche quest&#8217;anno il sud che compare solo a metà classifica con Lecce (21°), mentre per la prima città delle isole occorre scendere fino al 43º posto, dove troviamo Catania. A guidare la graduatoria regionale sulla qualità dei servizi e dell'edilizia scolastica è l&#8217;Emilia Romagna, con tre città tra le prime dieci. Tra i comuni in classifica, Bolzano e Reggio Emilia sono entrambi tra i primi dieci che investono di più sia in manutenzione straordinaria sia in quella ordinaria. Prato si distingue per l&#8217;installazione di impianti di energia rinnovabile, coprendo, negli edifici dove sono presenti impianti, il 100% dei consumi. Bolzano, Cuneo, Frosinone, L&#8217;Aquila e Pisa si caratterizzano invece per la somministrazione di pasti 100% bio. Sul fronte dei servizi, Frosinone, Imperia, Macerata, Olbia e Siena garantiscono il servizio di scuolabus a tutte le scuole; Bolzano e Treviso sono quelle con la maggior percentuale di edifici e alunni coinvolti nel servizio di pedibus. Ad aprire la graduatoria delle grandi città c&#8217;è Firenze (17º), seguita da Torino (23º), Milano (36º) e Napoli (39º), ancora una volta prima tra le grandi città del sud. Nella parte bassa della graduatoria, salgono di diverse posizioni sia Bari (65º) sia Genova (75º), anche se quest&#8217;ultima risulta la più bassa in classifica tra le grandi città. Da segnalare infine il grande ritorno di Roma che, dopo diversi anni in cui presentava dati incompleti, torna finalmente in graduatoria occupando il 66esimo posto. La sua posizione, come per altri comuni, risulta sfavorita dalla carenza di alcuni dati che riguardano soprattutto i parametri ambientali. È sempre più critica la condizione in cui versano le scuole italiane. Edifici trascurati, strutture fatiscenti e la mancanza di garanzie sulla sicurezza mettono a rischio l'incolumità di studenti, docenti e dipendenti.]]></testo></articolo><articolo><titolo><![CDATA[Compito in classe dalla A alla Z: l'alfabeto del nuovo anno scolastico]]></titolo><testo><![CDATA[A come ATA. Il personale Ata (amministrativo, tecnico e ausiliario) precario, da un anno a questa parte, sta vivendo in una sorta di purgatorio: le loro assunzioni vengono bloccate o dilazionate nel tempo perché il loro destino è legato a quello degli insegnanti Inidonei per motivi di salute. Il governo Monti, con la Spending review, ha declassato questi ultimi al rango di Ata, ma la cosa non è andata giù ai 3mila insegnanti che, dopo decenni di onorata carriera, si sono ritrovati fuori dalla classe perché la loro salute non li accompagna più. Adesso, il governo delle larghe intese sta cercando di trovare una soluzione al declassamento degli inidonei. In questo caso, si sbloccherebbero alcune migliaia di posti accantonati per accogliere gli inidonei. Ma, in attesa di trovare la copertura finanziaria per riportare al ruolo di insegnante maestri e prof in difficoltà, è tutto bloccato. B come Bes. Bes sta per Bisogni educativi speciali ed è l'ennesimo acronimo che ritroveremo nelle discussioni scolastiche nei prossimi anni. L'anno scorso, il ministro dell'Istruzione pubblicò due documenti che spiegavano alle scuole come si dovessero fare in quattro per supportare, non solo gli alunni disabili con tanto di certificazione medica, ma anche tutti gli alunni che si trovassero in difficoltà  -  anche momentanea  -  economica e con problemi di tipo sociale e psicologico. Gli istituti avrebbero dovuto predisporre, entro lo scorso 30 giugno, un apposito piano per programmare tutti gli interventi a supporto degli alunni meno fortunati. Ma, senza nessuna informazione specifica, le scuole brancolavano nel buio. E qualche settimana fa è arrivata la più classica delle risposte: nessuno obbligo per quest'anno. Rinvio al prossimo anno e attuazione, in fase sperimentale, per quest'anno. C come Concorsi. Il papocchio creato dal concorso a cattedra bandito dopo 13 anni dall'ex ministro Francesco Profumo ci costringe a ripeterci e a dedicare la C ai concorsi, iniziati male e finiti allo stesso modo. Gli ultimi giorni di agosto, le commissioni giudicatrici hanno ingaggiato una vera corsa contro il tempo per consegnare le liste definitive dei vincitori entro il 31 agosto: ultima data utile per assumere coloro che ce l'hanno fatta. Ma la fretta, si sa, è cattiva consigliera e gli errori sono stati a decine. Ma la cosa più sorprendente è un'altra. Le migliaia di futuri docenti che si sono sobbarcati una lunghissima preparazione e un iter concorsuale lungo e complesso avranno una sgradita sorpresa: soltanto una piccola parte dei vincitori di concorso saranno assunti quest'anno, perché il ministero ha assegnato un numero di posti insufficiente. Per assumere il 26° in lizza in Molise nella graduatoria della scuola primaria occorrerà aspettare  -  al ritmo di un'assunzione all'anno  -  ben 26 anni. D come Dispersione scolastica. Sarà una delle emergenze scolastiche anche per il prossimo anno, visto che non si riesce ad abbatterla in maniera consistente. L'ultimo dato  -  relativo al 2012  -  reso noto da Eurostat colloca l'Italia tra le nazioni con il più alto tasso di alunni "che abbandonano prematuramente gli studi": il 17,6 per cento. Soltanto dopo Spagna, Portogallo e Malta e distante 6 o 7 punti percentuali da nazioni come Francia e Germania. La scuola italiana e in primis la politica non riescono a rendere l'istruzione appetibile. Un neo che ci rimprovera anche l'Ue: l'Italia dovrebbe raggiungere entro il 2020 un livello di dispersione almeno del 15 per cento. E come Edilizia scolastica. Il patrimonio edilizio delle scuole italiane è vecchio e obsoleto. Lo ha fatto capire il ministro Maria Chiara Carrozza presentando le linee guida del suo dicastero a deputati e senatori. I 42mila plessi scolastici italiani sono stati per oltre 3 quarti costruiti prima del 1980 e spesso per finalità diverse rispetto a quelle scolastiche. Con 10 istituti su cento presi in affitto da privati. Per rendere sicuri tutti i plessi scolastici sparsi sul territorio nazionale occorrerebbero oltre 10 miliardi di euro. Ma sarà difficile che, in un momento di crisi come quello che il nostro paese sta attraversando, si riescano a trovare tutte queste risorse. F come Fornero. Per i docenti italiani la riforma Fornero delle pensioni è arrivata come un fulmine a ciel sereno. L'idea di non potere lasciare l'insegnamento prima sei 67 anni, e forse anche dopo, ha gettato l'intera categoria nello sconforto. Perché, stando a studi abbastanza recenti sul Burnout, i docenti sono tra i più esposti alle malattie di tipo psichiatrico. G come governance. Negli ultimi anni, si parla sempre più spesso di governance della scuola. Da quando, cioè, è stata lanciata l'Autonomia scolastica si pone il problema di un nuovo modello di governo della scuola affidata, con ampi margini di discrezionalità, ai dirigenti scolastici e agli organi collegiali della scuola. Ma spesso negli istituti mancano le risorse adeguate e anche qualche idea. Così, una governance che consenta alle scuole di affacciarsi nel terzo millennio rischia di realizzarsi soltanto a metà. H come Handicap. E' forse l'anno in cui l'organico di diritto di sostegno verrà ampliato dagli attuali 63mila a 90mila posti. Una buona notizia per genitori e alunni disabili, oltre che per gli insegnanti che potranno essere assunti a tempo indeterminato nei prossimi anni, perché aumenteranno gli alunni che manterranno lo stesso docente per più anni. Una continuità didattica che per gli alunni affetti da disabilità è ancora più importante che per gli alunni normodotati. I come Inidonei. Dopo anni di dibattito, dal prossimo settembre, i docenti inidonei, quasi sempre per motivi di salute, passeranno nelle segreterie scolastiche o nei laboratori per essere utilizzati come assistenti amministrativi o tecnici di laboratorio. Di questo declassamento, che non dovrebbe comunque portare a riduzioni stipendiali, si lamentano ovviamente gli interessati. Ma, in questo modo, le casse dello stato verranno alleggerite di circa 3 mila e 800 stipendi di personale Ata: quasi 100 milioni per anno. L come Libri di testo. Digitali o cartacei? In questi anni si sta consumando una vera e propria guerra tra i sostenitori del digitale spinto al massimo anche tra i libri e coloro che preferiscono andare avanti con gradualità. Lo stesso ministro dell'Istruzione Francesco Profumo ha spinto al massimo per la digitalizzazione dei libri, ma il suo successore ha dovuto fare marcia indietro. Su questo aspetto si gioca anche la spesa per i libri che, nonostante le tante promesse, non è mai calata.    M come Merito. Mai come in questi anni di crisi si parla di merito a scuola. L'albo delle eccellenze è stato istituito nel 2007 dall'allora ministro della Pubblica istruzione Giuseppe Fioroni e adesso è arrivato il bonus-maturità, che dovrebbe premiare gli studenti più bravi che intraprendono la carriera universitaria. Ma il meccanismo va ancora perfezionato e non vale per tutte le facoltà. N come Novità. Ogni volta che i docenti sentono parlare di novità per la scuola, tremano. Le novità annunciate dai diversi ministri, spesso, si traducono in tagli e aggravio di lavoro per gli insegnanti. Quando il cambiamento non si traduce in normative difficilmente applicabili nell'immediato, come il registro online o l'attenzione verso gli alunni con Bisogni educativi speciali.  O come Organi collegiali. Da ormai oltre un decennio si parla di riforma degli organi collegiali, che hanno visto la luce nel 1974, quasi 40 anni f. E per questa ragione ormai superati. La stessa partecipazione dei genitori alla rappresentanza scolastica è sempre più scarsa e c'è chi spinge per fare entrare nel governo delle istituzioni scolastiche, oltre che le famiglie, anche i soggetti che operano nel territorio e  P come Prove Invalsi. Il prossimo anno, le prove Invalsi  -  che misurano le competenze in Italiano e Matematica degli alunni italiani  -  arriveranno all'ultimo anno delle superiori. E completeranno tutto il ciclo dell'istruzione italiana. Sarà così possibile osservare l'evoluzione dei saperi degli alunni italiani nelle diverse aree del paese, soprattutto dove il gap con la media nazionale e le nazioni europee è forte.  Q come Quota 96. E' diventata una vera e propria telenovela che non riesce a trovare un finale decente. La riforma Maroni delle pensioni prevedeva le "quote" per lasciare il lavoro: somma tra età e anni di servizio. Due anni fa si poteva andare in pensione con 61 anni e 35 di servizio, che sommati fanno proprio 96. Ma la riforma Fornero cambiò tutto e gli insegnanti che nel 2011  -  l'anno si conclude il 31 agosto per la scuola  -  avevano già maturato la quota 96 vennero bloccati dalla nuova riforma, creando un pasticcio simile a quello degli esodati. Circa 9mila docenti che avevano chiesto di andare in pensione sono rimasti congelati a scuola. E adesso si cerca una soluzione e, soprattutto, una copertura finanziaria per lasciare liberi coloro che avevano maturato i requisiti per andare in pensione. R come Reti di scuole. Quella delle reti di scuole sembra la strada maestra per ottimizzare le risorse  -  non solo materiali  -  che sono presenti all'interno degli istituti italiani. Progetti in rete sono già stati avviati da alcuni anni dal ministro ma occorre che cambi anche la mentalità degli insegnanti per operare in rete con i colleghi delle altre scuole. S come Scatti stipendiali. Per il quarto anno consecutivo gli scatti automatici sugli stipendi degli insegnanti sono stati bloccati dal governo attuale e da quelli precedenti. Un provvedimento, che oltre a determinare la perdita del potere d'acquisto delle retribuzioni pari ad almeno il 15 per cento, peserà nelle tasche degli insegnanti per decine di migliaia di euro fino alla pensione. Sul web circolano applicazioni che in automatico calcolano quanto perderanno i lavoratori pubblici con il blocco dei contratti: non meno di 30mila euro per un docente al di sotto dei cinquant'anni con 20 di servizio alle spalle. T come Tecnologie. L'ultimo dossier dell'Ocse sulla digitalizzazione delle scuole italiane fa emergere tre aspetti: pochi strumenti, poche risorse economiche e docenti poco inclini al cambiamento. Nelle scuole italiane ci sono pochi computer  -  42 computer ogni cento studenti in prima superiore, contro gli 83 della Danimarca e i 51 della Germania  -  e spesso sono affollatissimi di alunni: solo il 20 per cento dei computer in quarta elementare lavorano con meno di tre scolari davanti. In Spagna la percentuale sale al sono 50 percento. U come Università. Mai come quest'anno il percorso scolastico e quello universitario sono legati a filo doppio. Il bonus-maturità  -  contestato da studenti e famiglie, ma mantenuto dal ministero nonostante le evidenti disparità che crea fra gli studenti  -  crea un ponte tra scuola e università. Ma il meccanismo verrà certamente rivisto perché nel 2014 i test di ammissione alle facoltà a numero programmato nazionale si svolgerà ad aprile e sembra difficile che si possa legare l'ammissione al voto di maturità. V come Valutazione. Ormai quasi tutti  -  insegnanti compresi  -  si sono rassegnati all'ingresso della valutazione nella scuola. Sembra che non sia possibile in nessun modo prescindere da qualche meccanismo di valutazione se si vuole migliorare la performance complessiva del sistema scolastico italiano. Al momento, la valutazione è riservata agli apprendimenti fondamentali degli alunni di sei classi dei tre ordini di scuola. Per docenti e dirigenti scolastici la valutazione è ancora lontana. W come Week end. La settimana corta nelle scuole italiane si sta estendendo e non solo per esigenze didattiche. Le amministrazioni cali e provinciali pressano gli organi collegiali delle istituzioni scolastiche perché adottino questa soluzione al fine di risparmiare sulle spese energetiche. Tenere per due giorni a settimana migliaia di plessi scolastici potrebbe fare risparmiare infatti sulle bollette di luce e riscaldamento.  Z come Zaini. Anche quest'anno, essendo abortita ogni norma che limiti le dimensioni dei libri scolastici, gli alunni di tutte le età saranno costretti a trascinarsi pesanti zaini colmi di libri e tutto quanto serve per una normale giornata scolastica. Tutte le proposte avanzate o annunciate in passato dai diversi esponenti politici  -  armadietti per lasciare a scuola parte del corredo scolastico o volumi più leggeri  -  si sono sempre scontrati con insormontabili difficoltà, soprattutto di tipo economico. E la questione è passata nel dimenticatoio.]]></testo></articolo><articolo><titolo><![CDATA[Caos test Medicina, rettori chiedono incontro urgente al ministro Giannini]]></titolo><testo><![CDATA[ROMA - Il regolare avvio dell'anno accademico nelle facolta di Medicina delle università italiane appare sempre più a rischio, dopo che quasi 5mila studenti hanno ottenuto dai giudici amministrativi la riammissione alla facoltà di medicina per "violazione dell'anonimato". A lanciare il grido di allarme sono i rettori che, "preso atto della gravissima situazione che si è venuta a creare nell'ambito dell'area medica", hanno chiesto al ministro dell'Istruzione Stefania Giannini un incontro urgente per cercare di trovare una soluzione e sbloccare l'impasse. Il caos è dovuto alle decisioni del Tar che ha ammesso "con riserva" quasi cinquemila studenti che non avevano superato il test del 9 aprile 2014. Una prima ondata di riammessi c'era già stata a luglio, mentre a fine ottobre c'è stata una nuova infornata e ora si attende l'esito di altri ricorsi. Era stata l'Udu, l'Unione degli Universitari, a presentare il "maxi-ricorso" per violazione dell'anonimato. Solo ieri a Palermo sono stati riammessi altri 350 studenti. Le sentenze del Tar rischiano di mettere a rischio il meccanismo basato sul quizzone con domande di Matematica, Logica, Fisica, Biologia e Chimica, un sistema contestato dalle associazioni studentesche. "Quello che è successo nelle Facoltà/Scuole di Medicina e Chirurgia" - scrive il presidente della Crui, Stefano Paleari, in una lettera al ministro - "dopo le pronunce della Magistratura amministrativa sui numerosissimi ricorsi presentati in relazione ai test di ammissione è del tutto insostenibile e pregiudica il regolare avvio dell'anno accademico". I rettori chiedono altresì un'interlocuzione anche al ministro della Salute, Beatrice Lorenzin, alla quale la lettera è stata inviata "per conoscenza". I rettori sono disponibili a discutere le diverse modalità possibili, "fermo restando - precisa Paleari - il principio di coerenza con le risorse disponibili, al fine di non pregiudicare la qualità per gli studenti e per i borsisti, secondo standard europei, e di consentire una programmazione adeguata agli Atenei". La giunta della Conferenza dei rettori si è riunita oggi in via straordinaria telematicamente per affrontare la questione.  che quasi 5mila studenti hanno ottenuto dai giudici amministrativi la riammissione alla facoltà di medicina per "violazione dell'anonimato". A lanciare il grido di allarme sono i rettori che, Le sentenze del Tar rischiano di mettere a rischio il meccanismo basato sul quizzone con domande di Matematica, Logica, Fisica, Biologia e Chimica, un sistema contestato dalle associazioni studentesche.]]></testo></articolo><articolo><titolo><![CDATA["Non costringeteci a lasciare l'Italia" In un video il sogno dei giovanissimi]]></titolo><testo><![CDATA[PERUGIA  -   Pochi minuti per dire dei sogni e delle attese. Delle speranze e dei pensieri che gli s'agitano dentro. L'amore per l'arte, la voglia di cambiare le cose e la forza di non avere paura. Ma soprattutto, sopra ogni cosa, sembra ricorrere un desiderio, emblematico della lunga recessione che colpisce il nostro Paese, quello di non essere obbligati a lasciare l'Italia. Così, con schiettezza e sincerità, i ragazzi hanno svelato se stessi cogliendo l'occasione la possibilità di esprimersi e dire la loro davanti a una telecamera. A Perugia, tra venerdì 7 e sabato 8 novembre, i giovani vincitori della sfida We Have a Dream, organizzata da Repubblica@Scuola e Festival IMMaginario, sono infatti diventati per due giorni artisti, sceneggiatori, operatori tv, testimoni e registi di un video dove si sono svelati e hanno schiuso uno spiraglio su quelli che sono timori e sogni delle loro generazioni. E' stato il premio per tutto il lavoro che avevano fatto su Repubblica@Scuola l'anno scorso. Dapprima intimoriti, poi piano piano a loro agio con le modalità audiovisive dell'espressione, i ragazzi e le ragazze giunte dalle scuole italiane iscritte a Rep@Scuola, hanno girato il video tra le strade del centro di Perugia e nell'ambiente evocativo e suggestivo dei sotterranei della Rocca Paolina. Vittorio Baldini, Martina De Paolis, Mario De Vito, Giulia Gizzi, Beatrice Menegozzo, Valerio Perriello, Elisa Pinardi, Agnese Pistolesi e Salvatore Ruggiero. Questi i loro nomi. Mancava solo Martina Milokanovic che non è riuscita a raggiungere Perugia per colpa del maltempo. La voglia di esprimersi è stata tanta. Tutti sono stati entusiasti e sono rimasti anche oltre il tempo stabilito, pur di portare a compimento la narrazione visiva che avevano elaborato, durante il circle time, insieme a Pierluca Neri e Alessandro Pambianco, i coordinatori del workshop.   "I ragazzi  -  ha raccontato Pierluca Neri - non hanno voluto rinunciare a nessuna delle suggestioni del primo giorno e a niente di ciò che poi avevamo immaginato insieme rispetto alla struttura del video. E' stato bello vederli all'opera tutti insieme, sono diventati subito un vero gruppo anche nella varietà anagrafica e geografica e malgrado essersi conosciuti poco più di 24 ore prima". Fuori e dentro lo schermo, i ragazzi hanno provato a indagare a fondo, con allegria e intensità, su quello che di più bello sperano per il futuro e su quello che invece gli sembra d'ostacolo a che ogni cosa si compia. Le testimonianze e i pensieri, specchio della loro età, sono tutti particolari, semplici, originali e sinceri. Ma forse, alla fine, dopo aver visto il loro lavoro, ci si ricorda soprattutto di quello che ha detto Salvatore Ruggiero, lo studente che arriva dal Luigi Vanvitelli di Airola, in provincia di Benevento. "Mio padre  -  dice Salvatore - vorrebbe che io me ne andassi all'estero, risparmia i soldi per farmi studiare in un altro paese. Quest'anno molti miei amici sono andati via, in cerca di fortuna insieme alle proprie famiglie. Ma a me questo posto piace, vorrei restare per renderlo migliore, vorrei riuscire a fare quello che mi piace nel mio Paese, questo è il mio sogno, ma non basta sognare, occorre anche camminare, per dare gambe e forza alle nostre speranze, per questo voglio continuare a camminare, e sognare qui, in Italia, in Campania, a Airola, provincia di Benevento".   Ha parlato per sé, ma è sembrato parlare per molti.  ]]></testo></articolo><articolo><titolo><![CDATA["Il nostro sogno per questo millennio", i ragazzi di Repubblica@Scuola al Festival IMMaginario]]></titolo><testo><![CDATA[PERUGIA  -  Davanti a una platea che più internazionale non poteva essere, il sito di Repubblica@scuola è sbarcato alla quinta edizione di IMMaginario festival, il primo degli appuntamenti che vedono direttamente coinvolto il sito di Repubblica. it  per le scuole e realizzato con il coinvolgimento di migliaia di studenti e dei loro professori. La prima occasione era il concorso "We have a dream", l'iniziativa che per mesi ha coinvolto centinaia di scuole italiane chiedendo agli studenti di dare forma e sostanza ai propri sogni. I dieci ragazzi selezionati tra le centinaia di partecipanti hanno avuto l'onore di essere premiati, con tanto di bacio paterno-accademico, da Daniel Pennac in persona, uno scrittore che prima di affermarsi a livello internazionale è stato insegnante e che è nel cuore di una gran parte dei ragazzi italiani (e non solo dei ragazzi). Pennac, alla platea del teatro Morlacchi, ha raccontato della modernità incarnata dai giovani, sia oggi che nelle epoche passate, a cominciare da suo nonno che uscì sconvolto e rapito dalla prima proiezione cinematografica assoluta, quella della celebre locomotiva che sembrava investire la platea. "Oggi voi incarnate il futuro e non dovete averne timore", è stato l'invito dello scrittore. Grandi applausi dagli altri ragazzi che riempivano il teatro e partecipavano al Campus degli studenti sulla creatività artistica, organizzato dal Miur, anche loro presenti ieri a Perugia con ragazzi e professori provenienti da Estonia, Germania, Malta, Polonia, Portogallo, Regno Unito, Romania, Serbia, Slovenia, Spagna, Svezia, Ungheria e naturalmente Italia. Ogni palco del prestigioso teatro Morlacchi era in pratica occupato da un popolo diverso. Un bagno internazionale che ha dato un sapore ancora più suggestivo al concorso di Repubblica@scuola. La platea giusta per raccontare le riflessioni di dieci ragazzi di inizio millennio ai quali è stato chiesto di rilanciare lo spirito dell'indimenticabile discorso con il quale, oltre cinquant'anni fa , Martin Luther King chiedeva diritti civili per la popolazione nera degli Usa . Le esigenze, i problemi che i ragazzi sentono sono quelli di questo inizio millennio, ma lo spirito nei loro articoli  -  non consapevolmente, e se ne sono sorpresi loro stessi  -  è lo stesso: liberateci dai vincoli, lasciateci provare a costruire un mondo "almeno" più giusto. In sostanza; lasciateci sognare. Anche se il sogno, per alcuni dei più grandi, è trovare un lavoro alla fine degli studi (una testimonianza diretta delle angosce che attraversano ragazzi e famiglie). Eppure più di uno chiede alla propria famiglia di scommettere  su questo Paese, di non indicargli come unica strada quella di "andare all'estero" non come "cittadino del mondo" ma solo come "cervello emigrante". Il concetto  -  il sogno  -  ricorre più di quanto si potesse immaginare, ed è quasi una sorpresa. Non lo è invece l'attenzione all'ambiente. Ricorre in tutti. Il sogno di un mondo giusto è direttamente connesso a quello di un pianeta vivibile, che qualcuno ha anche provato a descrivere. "Proviamo a farlo", è il messaggio che in sostanza hanno consegnato alla platea, quasi una risposta al "non abbiate timore" di Pennac. E uno degli articoli vincitori si intitola  -  tanto per fugare equivoci  -  "Siamo qui per combattere". Ma per Repubblica@Scuola è stato solo il primo appuntamento.   Nell'IMMaginario Festival una parte della mattinata di domani, sabato, è dedicata ad un grande happening nel quale la platea di ragazzi sarà coinvolta dalle attività e dai racconti di tre dei protagonisti di alcune delle sfide del sito di Repubblica. it: Comix Games, Intercultura e il Muse  -  il Museo delle Scienze di Trento. Tutto materiale per un video che i dieci vincitori hanno già iniziato a realizzare con l'aiuto di IMMaginario Tv.]]></testo></articolo><articolo><titolo><![CDATA[Diego Piacentini: "Io, vicepresidente di Amazon, e quella borsa che mi portò negli Usa"]]></titolo><testo><![CDATA[ROMA - Garantisce di non essere fuggito dall'Italia, non esclude di tornare, ricorda l'esperienza di studio all'estero con un enorme sorriso sulle labbra e dice che l'Italia è sulla buona strada. L'obiettivo? "Essere più felici". Diego Piacentini, vicepresidente di Amazon. com, parla via Skype da Seattle in occasione del centenario dell'Afs, dalla cui costola è nata l'italiana Intercultura (e attenzione, il bando 2015 scade il 10 novembre). Una lunga chiacchierata all'insegna del ricordo di quell'anno all'estero e dell'ottimismo sul futuro dell'Italia. Piacentini, ci racconta la sua esperienza di studio all'estero? Sono andato negli Usa a cavallo tra il '77 e il '78. Avevo appena compiuto 17 anni e ho vissuto da lontano quell'anno fondamentale della storia d'Italia, con l'assassinio di Aldo Moro. Il destino ha voluto che mi fosse assegnata una borsa per Olympia, capitale dello Stato di Washington, a 50 miglia da Seattle, da dove sono ora. Io credo al destino, questo ha contato nel valutare quell'offerta del 2000 per venire a lavorare qui . Come è stato l'impatto con quegli Stati Uniti, venendo da Milano?L'America che trovai era ben diversa da quella che avevo in testa. Noi siamo abituati agli Stati Uniti urbani, di New York, di Chicago. Io sono arrivato nello sperdutissimo nord-ovest, in una città con 10mila anime. Fu uno shock culturale, l'impatto con la vita rurale, della provincia. Io non avevo nemmeno mai preso nemmeno l'aereo. Quando lessi che andavo nello Stato di Washington pensai alla capitale, nemmeno sapevo esistesse uno Stato con lo stesso nome. Possiamo dire che le ha cambiato la vita?Senza dubbio. Quell'esperienza è stata un vero 'game changer', un'opportunità per uscire dai confini della piccola Italia e sentirmi parte di un mondo che, seppur non ancora globalizzato, era evidente quanto fosse diverso. Arrivai qui che parlavo ben poco d'inglese, quel poco che ti garantiva la scuola italiana. Ma non era nulla: l'esperienza liceale italiana mi garantiva, ad esempio, uno spelling migliore, se prima riuscivo a capire che parola mi stavano dicendo. E conoscevo la letteratura inglese, Shakespeare e Keats, meglio degli studenti americani. Però non riuscivo a ordinare un hamburger. Ci misi quattro mesi ad avere un inglese colloquiale. La classe di Diego Piacentini Ok, cambiamo argomento. Lei ha lavorato con Steve Jobs, creatore della Apple, e oggi è costantemente al fianco di Jeff Bezos, fondatore di Amazon. Se dovesse usare una parola per descriverli?Invenzione. Una parola che vale per entrambi. Cambiare il mondo. Inventare e non copiare. E sottolineo: vale per entrambi. Eppure spesso si descrive Jobs come una leggenda, un guru e Bezos più come un imprenditore. Eppure entrambi hanno creato la loro startup partendo da un garage. Io non percepisco questa differenza. Forse l'unica spiegazione è che Steve è partito 20 anni prima. Ma per il resto non penso siano diversi. Ad Amazon oggi lo spirito è ancora quello di una startup?Si, abbastanza, anche se non è più un'azienda con decine o centinaia di persone, ma un colosso da 90 miliardi di dollari. Ma si è mantenuto lo stesso spirito da startup, con la voglia di provare e fare errori. Perché se non si rischia e non si fanno errori. .. .A chi dice che Amazon ucciderà i libri come rispondete?Grazie ad Amazon, grazie ai libri fisici che vende e distribuisce o agli e-book, oggi ci sono più persone che leggono. Amazon ha portato a una democratizzazione del libro, e questo chiaramente ha toccato gli interessi di un'élite che dà vita a questa politica violentissima contro Amazon. Ma non capiscono che i libri sono in competizione con altri tipi di intrattenimento. E dimenticano, appunto, che oggi ci sono più persone che leggono grazie ad Amazon. Una nota personale: è ancora in contatto con chi la ospitò a Olympia? Ha un aneddoto della vita con loro?Assolutamente sì, chiaramente sono stato aiutato dallo stare qui. Il mio papà americano è morto qualche tempo fa, a 93 anni, ma la mia mamma vive proprio qui a Seattle, ha 91 anni e ogni tanto ci vediamo. Aneddoti ne ho molti, devo fare mente locale (piccola pausa, con il sorriso stampato in faccia). Mi viene questo: che i primi tempi rimasi affascinato dalla tv americana, anche se i miei genitori Usa - a differenza della famiglia media americana - non la guardavano molto. Allora, pur parlando pochissimo inglese, riuscii a convincerli che le serie tv mi avrebbero aiutato a migliorare la lingua. A giorni alterni, durante la cena, mi permisero di tenere la tv accesa. E io potevo guardarmi Starsky e Hutch.]]></testo></articolo><articolo><titolo><![CDATA[Crescono gli studenti all'estero. Ma la disavventura è dietro l'angolo]]></titolo><testo><![CDATA[ROMA - Via dalla pazza Italia. Ormai la fuga dal Bel Paese non riguarda più soltanto i "cervelli", ovvero coloro che, già laureati, cercano all'estero occasioni di lavoro che qui non trovano. Cominciano adesso a fuggire anche quelli che il "cervello" devono ancora formarselo, ovvero gli studenti della scuola secondaria, che sfruttano la normativa europea sugli scambi culturali e che sempre più spesso si orientano a trascorre l'intero quarto anno, o anche soltanto qualche mese, in un paese straniero. E poi, magari, ci aggiungono anche l'ultimo, in modo da essere già pronti per frequentare università all'estero, un obiettivo alla portata di poche famiglie ma sempre più in voga tra chi ha i mezzi sufficienti. Si tratta di un fenomeno crescente, basta entrare in un qualsiasi liceo per rendersene conto. Ma i dati ufficiali sono ancora scarni e frutto di indagini campionarie non di una raccolta sistematica di dati: le scuole non devono infatti indicare quanti studenti passano qualche mese o un anno all'estero e in ogni caso il ministero non raccoglie queste statistiche. Ci vengono in aiuto soltanto le indagini dell'"Osservatorio nazionale sull'internazionalizzazione delle scuole e la mobilità studentesca", creato dalla Fondazione Intercultura e dalla Fondazione Telecom. In Italia, secondo l'Osservatorio, negli ultimi tre anni c'è stata una crescita boom del 55 per cento. Gli studenti andati all'estero sono passati dai circa 5000 del 2011 ai circa 7. 800 del 2014. Le mete preferite sono gli Stati Uniti (58 per cento), l'Australia e l'Inghilterra (entrambe con il 23 per cento del totale). Seguono il Sud America (18 per cento), la Germania, l'Europa del Nord e il Medio Oriente (con il 13 per cento). Intercultura, la onlus attiva nello scambio culturale per studenti della scuola secondaria, mette a disposizione per il 2015-2016 (le domande possono essere presentate fino al 10 novembre del 2014) oltre 300 posti tra Stati Uniti, Australia, Canada, Irlanda e Sud Africa, tra i paesi anglofoni. Non è invece presente da molti anni nella sua programmazione la Gran Bretagna, paese che ormai trae gran parte del suo prodotto interno lordo dall'industria della formazione, ovvero università, corsi d'inglese di vario tipo e di varia durata per stranieri e che mal di adatta a una concezione "no profit" qual è quella sposata da Intercultura. La famiglia ospitante, per Intercultura, deve infatti prestarsi a questa condizione senza chiedere nulla in cambio ma per il solo piacere di avere in casa per un periodo di qualche mese uno studente straniero. Ciò assicurerebbe, secondo l'organizzazione, il giusto approccio verso gli studenti stranieri da parte delle famiglie ospitanti. Intercultura, in questi ultimi anni, è stata di fatto presa di mira da un numero crescente di studenti, desiderosi di farsi un background culturale in inglese o in una lingua straniera e di allargare lo sguardo fuori dai ristretti confini dell'Italia. Lo scorso anno furono in circa 5. 000 a presentare la domanda per soli 1. 000 posti. La prevista difficoltà di trovare lavoro un domani, dopo gli studi, e quindi la necessità di conquistare precisi "skill" linguistici data la cronica insufficienza dello studio dell'inglese nelle scuole italiane, spingono molti più giovani  di prima a tentare un periodo di studio all'estero, che non sia il solito corso estivo di 15-30 giorni.   Di solito l'exchange period cade nel quarto anno del liceo, lontano dagli impegnativi esami di maturità. Ma Intercultura non riesce ormai a soddisfare tutte le necessità, nonostante il forte aumento di posti messi a disposizione. Restano fuori moltissime richieste. Vista la crescente domanda di periodi di studi all'estero, sono nate negli anni più recenti altre società, private e dunque tutte a fini di lucro, che fanno per mestiere quello di organizzare per gli studenti il periodo di studi secondari all'estero. Dentro c'è di tutto: apprezzabili professionisti, cresciuti nel corso degli anni fino a diventare onesti interlocutori delle famiglie, ma anche diversi avventurieri capaci di spillare dalle tasche dei genitori dei ragazzi mucchi di denari dando come corrispettivo un servizio appena abbozzato o praticamente inesistente. Basta aprire Google e digitare il gruppo di parole "anno all'estero" per veder apparire un'incredibile quantità di siti in cui è praticamente impossibile orientarsi: youabroad. it, ef-italia. it, mbscambi. it, annoallestero. it, wep-italia. org, interstudioviaggi. it, stitravels. com, afsai. it, esl. it, mondoinsieme. it, tanto per citarne alcuni. Di solito questi soggetti hanno la configurazione di agenzie di viaggio: organizzano infatti un "viaggio di studio", che consiste in un soggiorno presso famiglie o altre strutture ricettive mentre fanno da interlocutori delle scuole estere che mettono a disposizione dei posti per gli "exchange student". L'alchimia di questa operazione è tutta da verificare e a volte a molte famiglie e studenti italiani resta un amaro in bocca e molte recriminazioni che spesso sfociano in aperte contestazioni o in vere e proprie cause in Tribunale. Del resto non c'è da stupirsi di questo boom di studi secondari all'estero: è lo stesso ministero dell'Istruzione a incoraggiare questa pratica. Lo ha fatto varie volte nel corso del tempo, ma con la Nota n. 843 del 10 aprile 2013 è stato ancora più esplicito, invitando scuole e studenti a darsi da fare per mettere in piedi periodi di studi all'estero, riconoscendo a questa pratica un alto valore formativo.   Ma se le famiglie - spinte dalle difficoltà della situazione economica in Italia e consce dell'importanza per i loro figli di padroneggiare l'inglese in modo non scolastico - sembrano sempre più inclini, anche sostenendo grossi sacrifici economici, a far trascorrere da qualche mese a un anno all'estero ai propri figli, molto meno interessate sembrano le scuole, non di rado infastidite da quella che considerano un'inopportuna interruzione del normale ciclo di studi. Secondo i dati dell'Osservatorio, soltanto il 46 per cento delle scuole hanno studenti in uscita, le altre - la maggior parte - non le hanno proprio. Ancora meno istituti secondari, inoltre, hanno già inserito nel proprio Pof (Piano d'offerta formativa) un periodo di studi all'estero e tengono contatti con le scuole straniere per la migliore riuscita del periodo, rendendosi parti attive nella ricerca e selezione delle famiglie, un punto assai delicato perché un errore qui può rendere spiacevole al ragazzo  questa esperienza. Quando questo accade, lo studente non è più solo di fronte a questa esperienza e ha nella propria scuola un punto di riferimento per tutto ciò che potrebbe non funzionare. Mentre quando la scuola non s'interessa, e cioè nella maggior parte dei casi, l'unico interlocutore rimane l'organizzazione privata (quando non si riesce a farsi ammettere da Intercultura che almeno dà un minimo di garanzie), e nessuno garantisce per quest'ultima. Diverso sarebbe se lo Stato italiano obbligasse tutte le scuole secondarie a inserire nel Pof il periodo all'estero. Del resto, se lo Stato è davvero convinto della positività di questa esperienza all'estero (e come potrebbe non esserlo in un mondo sempre più globalizzato?), non si comprende per quale motivo lasci invece la libertà di scelta di organizzazione alle singole scuole, che quindi diventano arbitre della situazione, spesso scoraggiando di fatto (anche se non possono impedirle) le esperienze all'estero, schiave di una malintesa autoctonia culturale. Del resto, quanti sono i professori che fanno analoghe esperienze di aggiornamento all'estero, pur incoraggiate dallo stesso ministero della Pubblica istruzione e inserite in un preciso programma europeo? Praticamente zero. Così la precoce esperienza all'estero di uno studente italiano nella scuola secondaria diventa perlopiù una scelta individuale, non di rado condotto con il parere contrario dello stesso istituto, con tutti i rischi che ciò comporta soprattutto quando le cose non vanno per il verso giusto. È incredibile che il ministero dell'Istruzione, che pur incita scuole e studenti a organizzare un'esperienza all'estero, non si faccia quantomeno promotore di creare un elenco delle agenzie che svolgono questa attività, così da poter predisporre un'utile funzione di controllo o anche soltanto di moral suasion. Tantopiù che diversi, fra gli studenti che vanno all'estero, sono ancora minorenni e meriterebbero dunque una speciale tutela. Ma, secondo lo Stato italiano, vale ancora la massima alla rovescio: "armiamoci e partite". Oltre al possibile danno durante i mesi di studio all'estero, al ritorno gli studenti possono trovarsi un'altra tegola in testa. Proprio le scuole che meno credono in questa esperienza, e dunque non l'hanno organizzata loro stesse, saranno quelle che pretenderanno di più dagli studenti, obbligandoli a estenuanti tour de force di interrogazioni al loro rientro, se il periodo non copre l'intero anno. È pur vero che la Circolare del ministero del 2013 ricorda alle scuole che gli studenti non possono essere interrogati su tutto il programma svolto in Italia mentre erano all'estero (dove evidentemente svolgevano altri programmi!) ma è anche vero che resta indeterminata la quantità e la qualità della preparazione richiesta e anche la valutazione di ciò che il ragazzo ha fatto all'estero.]]></testo></articolo></sezione><sezione xmlns:fo="http://www.w3.org/1999/XSL/Format" xmlns:xs="http://www.w3.org/2001/XMLSchema" xmlns:fn="http://www.w3.org/2005/xpath-functions" id="5256afc0d5457cce6a47d0b5f12ed58f25dc27bec7f03557e91a77e1fa8ee657"><nome>Solidale</nome><articolo><titolo><![CDATA[Vertice G20: "L'evasione fiscale e le disuguaglianze crescenti soffocano le economie e vanificano la lotta alla povertà"]]></titolo><testo><![CDATA[ROMA - Un mondo libero dalla disuguaglianza e dalla povertà, in grado di fronteggiare nel modo più adeguato la minaccia posta dal cambiamento climatico e capace di fare spazio alle donne. In poche parole, un mondo più giusto. Non una utopia, ma una possibilità concreta per il direttore esecutivo di Oxfam International Winnie Byanyima, presente a Brisbane per la sessione G20 del 15 e 16 novembre, che ha in agenda la promozione della crescita economica attraverso il miglioramento del sistema di scambi commerciali, l'aumento dei posti di lavoro, la creazione di una economia globale più forte. Le disuguaglianze aumentano. Al forum di Davos, del gennaio scorso, Oxfam aveva diffuso un dato sconvolgente: 85 super ricchi possiedono l'equivalente di quanto detenuto da metà della popolazione mondiale, vale a dire tre miliardi e mezzo di persone. "Nuove ricerche da noi condotte mostrano che fra il 2013 e il 2014 gli stessi 85 super ricchi hanno visto crescere la loro fortuna di 668 milioni di dollari al giorno, quasi mezzo milione di dollari al minuto - sottolinea Winnie Byanyima in un intervista a Mondo Solidale - in Sudafrica la disuguaglianza economica è perfino più profonda oggi che all'epoca dell'apartheid: un minatore di platino sudafricano dovrebbe lavorare 93 anni per guadagnare il bonus che riceve ogni anno un presidente di consiglio di amministrazione suo connazionale. Anche in Australia, paese sede del G20, la disuguaglianza cresce a ritmi vertiginosi: L'1%  degli australiani più ricchi possiede più soldi del 60 per cento della popolazione povera". L'evasione fiscale corrode l'economia mondiale. Il direttore di Oxfam  sottolinea che negli ultimi 30 anni una fiorente rete di paradisi fiscali ha occultato gigantesche  fette di ricchezza valutate in 18 triliardi e mezzo di dollari: "Diciotto triliardi e mezzo sono una cifra da capogiro: basti pensare che il prodotto interno lordo degli Stati Uniti, il paese più ricco della Terra, non raggiunge i 16 triliardi. E' stato calcolato che i paesi poveri perdono un triliardo l'anno per flusso illecito di capitali: sette volte il volume degli aiuti che ricevono. L'evasione fiscale arreca danni enormi all'economia dei paesi poveri. In Sierra Leone, uno dei paesi in cui infuria l'epidemia di Ebola, gli incentivi fiscali offerti a sei sole imprese equivalgono al 59 per cento dell'intero bilancio nazionale per il 2012, a otto volte la spesa per la sanità e a sette quella per l'istruzione. E la carenza di investimenti in solide infrastrutture sanitarie pubbliche è appunto uno dei motivi per cui l'epidemia è sfuggita a ogni controllo". Eliminate le scappatoie per chi non paga le tasse. Le scelte economiche di lungo periodo - e gli accordi "politici" che consentono alle grandi corporazioni di evadere le tasse - sono assolutamente parte del problema. E' necessario bloccare ogni scappatoia fiscale per consentire ai paesi povero di investire in servizi essenziali per la loro popolazione: "Servizi pubblici accessibili, a partire da sanità e istruzione, sono un potente fattore di uguaglianza, in grado di contrastare l'impatto negativo della distorta distribuzione della ricchezza e del reddito. Servizi pubblici efficienti consentono a una popolazione sana e istruita di cogliere più opportunità per prosperare nella vita. "Non puntate sulla crescita, prima abolite gli squilibri". Un piano d'azione del G20 per la riduzione della povertà potrebbe fare la differenza?  "E' ormai evidente a tutti che la disuguaglianza è un tema da affrontare al più presto, e i leader del G20 sono nella condizione di poter imprimere un cambiamento - osserva Winnie Byanyima. - Lo scopo del G20, in quanto forum economico, è quello di favorire la crescita sostenibile. Ma Oxfam teme che in questa occasione i leader mondiali possano commettere l'errore di puntare l'attenzione esclusivamente sulla crescita, senza affrontare il tema della disuguaglianza. Nei paesi G20 vive più della metà della popolazione povera del mondo e questo consesso è tenuto a recepire il monito di Fondo monetario, Banca mondiale e Ocse secondo i quali la disuguaglianza sta facendo fallire la battaglia contro la povertà, oltre a compromettere la crescita economica. Se il G20 adotterà una strategia di crescita inclusiva, assumendo iniziative nei confronti di  un  sistema fiscale globale che oggi fa acqua, produrrà un concreto impatto sula povertà e la disuguaglianza nel mondo. Per  essere sostenibili e in grado di produrre effetti a lungo termine, le strategie di crescita decise a Brisbane dovranno farsi carico della minaccia posta da una disuguaglianza che è estrema, e continua a crescere". La minaccia del cambiamento climatico ormai è realtà. Su tutto questo grava l'ombra del cambiamento climatico, ormai divenuto realtà quotidiana: "II cambiamento climatico non è più qualcosa di destinato ad accadere, ma è cosa dei nostri giorni. Negli ultimi cinque anni più di 650 milioni di persone ne sono state colpite e più di 112mila sono morte in seguito a calamità di natura climatica. Il cambiamento climatico minaccia di distruggere insediamenti e infrastrutture, devasta le colture, crea milioni di affamati e vanifica gli sforzi delle persone per liberarsi dalla povertà. Il costo economico di questo caos è immenso: quasi mezzo triliardo di dollari, il triplo di tutto quello che si era speso negli anni settanta.   Il cambiamento climatico si sta verificando ora, costa vite umane e semina fame. Il prezzo che  paghiamo è sempre più alto, e non possiamo permetterci ulteriori ritardi.   Il senso della recente presa di posizione comune Usa-Cina sul clima è che i due paesi fanno sul serio, e la loro determinazione dà respiro all'impegno internazionale sul cambiamento climatico. Usa e Cina meritano apprezzamento per aver dato prova di cooperazione globale e di una leadership in grado di spezzare lo stallo politico. Ma la scienza ci indica che occorre fare di più, se vogliamo tutelare il futuro dei nostri figli. I paesi responsabili della maggiore quantità di emissioni, non solo Usa e Cina, devono fare in modo che questo sia il punto di partenza di altri, più ambiziosi impegni". La parità femminile, fattore di progresso. Non va dimenticata la dimensione di genere: "Nei paesi del G20 e in molti altri le donne sono pagate meno degli uomini, si fanno carico della gran parte del lavoro non pagato, sono la maggioranza dei lavoratori part time, sono discriminate in famiglia, nel mercato e nelle istituzioni. Nel 2012 i  leader del G20 si erano impegnati ad abbattere le barriere che impediscono la piena partecipazione economica e sociale delle donne e la creazione di opportunità nei loro paesi.   Il G20 ha la possibilità di mantenere l'impegno per una crescita davvero inclusiva, di impegnarsi per rendere le donne meglio in grado di resistere alla crisi economica mediante politiche di crescita e di occupazione che assicurino parità. Il premier australiano ha proposto come obiettivo l'aumento del 25% dell'occupazione femminile: salutiamo con soddisfazione questa attenzione del G20 nei confronti delle donne, ma l'obiettivo di Oxfam è quello di porre fine al divario di genere in materia di retribuzione, non solo di aumentare l'occupazione femminile. E i posti di lavoro che dovessero essere creati grazie all'impegno di questo G20 vanno accompagnati da sicurezza, paghe adeguate e diritti sindacali. Per raggiungere questo obiettivo è necessario adottare politiche sociali coraggiose che siano in grado, per esempio, di assicurare alle madri e alle famiglie, anche a quelle più povere, la disponibilità di asili nido  per i figli".  Gli obiettivi del millennio devono rilanciare la sfida. "I nuovi obiettivi di sviluppo sostenibile del millennio, in corso di elaborazione in sede Onu,  prefigurano una opportunità storica, in grado di porre davvero fine alla povertà e di salvare il pianeta  -  dichiara Winnie Byanyima. - Gli obiettivi che si compiranno il prossimo anno hanno fatto registrare lodevoli progressi: l'obiettivo del dimezzamento della povertà estrema è stato raggiunto, e questo è motivo di gioia. Ma alla sfida congiunta della disuguaglianza e del cambiamento climatico non si è risposto in modo adeguato, e Oxfam teme che lo stesso errore possa ripetersi. Se vogliamo creare un mondo più giusto e migliore, i nuovi obiettivi del millennio dovranno essere ambiziosi e dovranno essere sostenuti da una forte  iniziativa su questi drammatici temi. Oxfam chiede obiettivi in grado di cancellare la disuguaglianza economica estrema, di sradicare la povertà, di assicurare l'uguaglianza delle donne, garantendo copertura sanitaria e istruzione per tutti mediante servizi pubblici forti". Clima, energia, cibo, accesso all'acqua. "Se procederemo nel modo giusto, un coraggioso ripensamento dello sviluppo globale sarà in grado di dare slancio alla transizione verso un mondo più equo, un mondo libero dal flagello della povertà e del cambiamento climatico. Questo potrebbe cambiare la vita di milioni di persone", conclude Winnie Byanyima. Il direttore esecutivo di Oxfam International è stato per undici anni deputato al parlamento ugandese, ha fatto parte della commissione dell'Unione africana ed è stata responsabile del dipartimento Gender and development del programma per lo sviluppo delle nazioni Unite. Cofondatrice della Global gender and climate alliance, ha presieduto la task force dell'Onu che si occupa delle questioni di genere nell'ambito dell'Agenda del millennio.  ]]></testo></articolo><articolo><titolo><![CDATA[Peter Pan Onlus compie vent'anni: modello di integrazione socio-sanitaria. La strada percorsa, i progetti futuri]]></titolo><testo><![CDATA[ROMA - L'Associazione Peter Pan Onlus è impegnata dal 16 novembre 1994 nel sostegno e nell'accoglienza delle famiglie con bambini malati di cancro che vengono a curarsi a Roma da tutta Italia e dal resto del mondo (sono circa 1600 ogni anno in Italia i bambini e gli adolescenti colpiti dalla patologia. Centinaia quelli in terapia negli ospedali specializzati che si trovano lontano da casa). Per loro c'è "La Grande Casa di Peter Pan", un polo di accoglienza, alle pendici del Gianicolo a Roma, costituito da 3 strutture attigue per un totale di 33 unità abitative e spazi comuni che favoriscono la socializzazione degli ospiti per ricreare intorno alla famiglia quel clima di "normalità" che la malattia mette a dura prova. Quattordici anni fa. .. . Dal 2000, anno di apertura della prima Casa, Peter Pan ha accolto oltre 600 famiglie, 2. 200 persone, per un totale di 166. 000 giornate di accoglienza offerte gratuitamente. Il 78% dei bambini e adolescenti accolti è (o è stato) in cura presso l'Ospedale Bambino Gesù e il restante 22% presso il Policlinico Umberto I°. Il 72% sono pazienti del reparto di Oncologia, il 28% del reparto di Ematologia. Le famiglie ospitate provengono per l'80% da 18 Regioni italiane e, per il restante 20%, da 24 Paesi del mondo. "Accoglienza" non significa solo offrire un alloggio gratuito per tutto il tempo delle terapie. Vuol dire anche prestare numerosi servizi e attività per ricreare intorno alla famiglia quel clima di quotidianità che svanisce inesorabilmente quando ti piomba in casa un dramma del genere. L'organizzazione del tempo libero attraverso attività formative, come la scuola, i corsi di italiano per gli ospiti stranieri. Diverse attività ludiche e distrazionali: laboratori creativi, feste a tema, escursioni, gite, visite ai musei e passeggiate nel fine settimana. L'assistenza alle famiglie per la cura di tutti gli aspetti amministrativi e gli iter burocratici inerenti la malattia. I volontari ne sono il motore incessante. Sono i volontari il motore e il cuore di Peter Pan. Da 7 fondatori nel 1994, oggi 240 volontari, offrono il loro servizio 365 giorni all'anno, 24 ore su 24. In questi 20 anni, le ore di servizio offerte sono state oltre 300. 000. Sono organizzati in 12 equipe supportati da un piccolo staff per l'amministrazione, la comunicazione e la raccolta fondi. Nel tempo Peter Pan ha sviluppato relazioni e collaborazioni con circa 60 Enti, Associazioni, Istituzioni in Italia e nel mondo, e vive grazie a una rete di sostenitori privati che ne condivide la mission. Per celebrare il suo lungo e intenso cammino vuole promuovere e sostenere un modello di "Integrazione Socio-Sanitaria" - secondo la definizione del Presidente della Regione Lazio Nicola Zingaretti - per testimoniare come un volontariato competente e organizzato, che ha inoltre una grande capacità di fare rete e integrarsi con le Strutture Sanitarie e le Pubbliche Istituzioni, ottenga risultati eccellenti. Centinaia le famiglie ospitate. Sul piano della qualità delle cure, il sostegno offerto da Peter Pan consente di favorire il processo di deospedalizzazione dei piccoli pazienti oncologici, che possono essere ospitati anche per lunghi periodi in un ambiente confortevole con il proprio nucleo familiare. L'animazione svolta dai volontari e il servizio di sportello in Ospedale offrono ai pazienti e ai loro genitori informazione e costante accompagnamento. Nel 2013 hanno usufruito di alloggio gratuito nella Casa di Peter Pan 130 nuclei familiari provenienti dal Bambino Gesù, per un totale di 630 accessi diversi e oltre 21. 000 notti. Da gennaio a fine ottobre 2014 gli accessi sono stati 441 (per 123 famiglie), per un totale di oltre 18. 000 notti. Circa un quinto di tutte le famiglie afferenti all'Ospedale ospitate a titolo gratuito sono accolte da Peter Pan" . Gli eventi in programma dal 14 al 23 novembre. Dal 14 al 21 Novembre presso la Cappella di Santa Teresa del Bambin Gesù a Roma, Via San Francesco di Sales (fronte civico 16). Venerdì 14 - Mostra fotografica "20 ANNI: Peter Pan. .. . si mette in mostra!". Foto di Pino Rampolla. Ingresso libero. Inaugurazione Venerdì 14 Novembre alle 18. Un percorso nella quotidianità delle Case di Peter Pan, la cui "normalità" è frutto di un complesso lavoro di squadra, di alta competenza, di tanto impegno e di un immenso amore. Orari: sabato 15: 10. 30 - 13. 00; 17. 00 - 20. 00. Domenica 16: 17. 00 - 19. 00. Da lunedì 17 a venerdì 21: 17. 00 - 20. 00. "Il mio viaggio fotografico racconta la vita di chi vive e lavora nella Casa di Peter Pan, per creare un ponte verso l'esterno, narrando la vita che c'è, sempre piena di speranza nel domani. Come diceva il grande Maestro Bresson, per riuscire a fare una buona fotografia, devi mettere sulla stessa linea di mira, gli occhi la mente e il cuore. E' quello che ho cercato di fare in queste immagini scattate nella Casa di Peter Pan, dove ho giocato con i bambini, ho parlato con i genitori, i volontari, ho condiviso dolore e speranza e non mi mai stato difficile ricevere un sorriso. Sono stato con la mia Nikon in una infinità di case nel mondo, ma solo nella casa di Peter Pan ho provato emozioni straordinarie, quelle quando chi devi fotografare ti fa vibrare il Cuore". Sabato 15 - Ore 10. 30: presso l'Aula Magna della John Cabot University, via della Lungara, 233, Roma. " Peter Pan: un modello di Volontariato. La formazione come strumento di consapevolezza". Incontro con la "Ciurma" di Peter Pan (equipe dei volontari formatori).   Perché si diventa volontari. Il percorso di formazione in Peter Pan. Ingresso libero. Domenica 23 - Dalle 11 alle 18 aprirà la "La Bottega della Mani Felici", mercatino natalizio con pezzi unici realizzati con grande abilità e fantasia dalle Volontarie "Mani Felici". I fondi raccolti serviranno al mantenimento delle case di Peter Pan. Villa Mercadante, Via Saverio Mercadante, 22  -  Roma. Traguardi e riconoscimenti- 1997: Premio Andrea Alesini  -  Tribunale dei Diritti del Malato. - 1998: Inserimento nel nomenclatore tariffario dell'occorrente per la manutenzione del catetere venoso centrale. - 1998: Premio Association Femme d'Europe  -  Bruxelles. - 2004: Medaglia d'Oro per Meriti nella Sanità Pubblica - Conferita dal Presidente Carlo Azeglio Ciampi. - 2009: DDL presentato al Senato per la riforma della legge n. 104 del 5 febbraio 1992: "misure a sostegno delle famiglie dei bambini affetti da patologie onco-ematologiche". - 2008/2009: Premio Amico della famiglia  -  Presidenza del Consiglio dei Ministri, sottosegretariato per le politiche della famiglia (secondo posto nel 2008 e menzione speciale nel 2009). - 2014: Medaglia del Presidente della Repubblica, quale suo Premio di rappresentanza per il Ventennale di fondazione del sodalizio. Il futuro ll duro impegno profuso in questi anni non verrà mai meno. Ora più che mai Peter Pan è chiamata a moltiplicare gli sforzi per assicurare la continuità della sua mission, aprendosi a nuovi orizzonti e a nuovi progetti. Come sostenere l'Associazione: con una donazione, adottando una stanza delle Case, fornendo beni e servizi, scegliendo le bomboniere solidali, i biglietti d'auguri e le proposte natalizie, devolvendo il 5x1000, organizzando un evento di solidarietà, diventando volontario. Per informazioni: info@peterpanonlus. it ; numero verde 800 984 498.]]></testo></articolo><articolo><titolo><![CDATA[Beni confiscati alla mafia, l'ex oleificio del boss è ora un campo d'accoglienza]]></titolo><testo><![CDATA[TRAPANI - Cammini per chilometri e vedi soltanto distese di olivi. Lì, chinati per ore e ore, ci sono centinaia e centinaia di migranti che lavorano per pochi euro. Campobello di Mazara, nel Trapanese, è una delle mete dei tanti stagionali che girano l'Italia: Foggia, Rosarno, Caserta, Pachino. Qui, un ex oleificio confiscato ai fratelli Indelicato, prestanome del boss Francesco Luppino, è diventato un campo di accoglienza grazie a Libera, Liberofuturo, Libertarea e alla Croce Rossa. "Non potevamo far finta di niente - spiega Salvatore Inguì, coordinatore di Libera Trapani - Fino all'anno scorso li vedevamo  vivere in condizioni inumane, senza acqua, gas, elettricita. Erano ai marigini della città e questo creava anche tensioni con i cittadini". Il centro "Ciao Ousmane". In questa struttura, al momento, dormono 500 migranti. Ognuno ha portato qualcosa: chi le docce, chi la luce, chi le coperte. "Abbiamo speso soltanto 5mila euro. Ci vuole poco per dare un po' di umanità", spiega Inguì. In questa zona lavorano anche mille migranti: arrivano dal Senegal, dal Sudan, dalla Tunisia, dal Marocco. Vengono pagati 3 euro e 50 centisimi a cassetta, tante ore per pochi euro. Il centro lo hanno chiamato "Ciao Ousmane". Ousmane, come il ragazzo di 25 anni che, tra queste campagne, perse la vita nell'ottobre dell'anno scorso. Fu ucciso dall'esplosione di una bombola del gas, mentre riscaldava un pentolino d'acqua. Tra pochi giorni la stagione finirà e i migranti partiranno verso una nuova meta. "E' stata proprio una bella esperienza", conclude Inguì.  ]]></testo></articolo><articolo><titolo><![CDATA[Cinema, l'Africa al festival di Verona: nuove identità e moderne mescolanze]]></titolo><testo><![CDATA[VERONA - A Verona, ritorna il Festival del Cinema Africano, arrivato alla sua trentaquattresima edizione e porta sugli schermi, fino al 16 novembre, le ricche produzioni di quei registri africani polivalenti, "afropolitani" per definizione, nuove identità sinonimo di moderne mescolanze tra linguaggi e culture. New waves. Sono 32 i film in concorso per dieci giorni all'insegna dell'Africa e ad arricchire il programma anche proiezioni, incontri, mostre e teatro. L'appuntamento organizzato dal Centro Missionario Diocesano, Progetto Mondo Mlal, Fondazione Nigrizia e la Pia Società di don Nicola Mazza quest'anno è dedicato al tema delle produzioni innovative, dove i vari stili e le culture, s'intrecciano per tentare di oltrepassare i "confini" del linguaggio cinematografico. Influenzati dai propri percorsi artistici e personali, i giovani realizzatori africani arricchiscono di elementi creativi i racconti delle vicende politiche che hanno segnato la storia dei loro paesi d'origine. Cedric Ido, regista burkinabè ospite al Festival con il suo cortometraggio Twaaga commenta: "nelle mie produzioni mescolo la simbologia tradizionale con quella moderna. M'ispiro alla mia esperienza tra le due culture in cui sono cresciuto e racconto per immagini qualcosa di personale; lo faccio utilizzando diversi stili e linguaggi creativi". Le sezioni del festival. Diverse le contaminazioni cinematografiche, che prendono forma nei lungometraggi e cortometraggi di recente produzione africana presentati nelle sezioni Panoramafrica e Africa short. Da Nairobi a New York, da Toronto a Londra per ritornare a Dakar, i giovani talenti del cinema sono capaci di parlare dei mille volti dell'Africa e di esprimersi attraverso un'immagine a volte sperimentale. Non può mancare il racconto della migrazione, del viaggio e della diaspora che trova spazio nella sezione Viaggiatori & Migranti, aperta a registi di diverse nazionalità, molti dei quali di seconda generazione. Oltre il cinema. In mostra al museo africano di Verona il foto racconto Je Reviens, un percorso a ritroso sulle rotte dei migranti attraverso Tunisia, Libia, Niger e Costa d'Avorio. Un'altra mostra interattiva omaggia Nelson Mandela e la sua visione di coraggio e perseveranza nella lotta contro l'apartheid in Sud Africa. ll progetto Mandela 27 si compone anche di un game interattivo e riproduce una  cella di Robben Island, in cui Mandela ha passato i suoi vent'anni di reclusione. A scuola di cinema. Il festival continua anche nelle scuole e sono quest'anno più di 5000 gli studenti tra Verona e provincia a partecipare. Le molte realtà dell'Africa sono raccontate anche attraverso la locandina, l'immagine che arriva da Hulele in Monzambico è stata prodotta dal laboratorio di comunicazione realizzato grazie al progetto Mamma Discarica. Attraverso le sue mille pulsioni, il grande continente si racconta ed evolve, utilizza il cinema, l'arte e la cultura.  ]]></testo></articolo><articolo><titolo><![CDATA[Cinema, dai Quartieri Spagnoli le voci di "Largo Baracche"]]></titolo><testo><![CDATA[ROMA - Gaetano Di Vaio, passato da Poggioreale alla macchina da presa, con "Largo Baracche" - produzione Figli del Bronx, Minerva, Eskimo e Rai Cinema - svela la Napoli martoriata dalla violenza, dal pregiudizio, ma agitata da spinte sempre più forti di reazione e riscatto. Con il il suo film-documentario, vincitore del premio DOC/It all'ultimo Festival Internazionale del Film di Roma e che si spera possa presto girare per le sale e in Tv,  Di Vaio fotografa i Quartieri Spagnoli con gli occhi e le parole dei giovani che li abitano, sospesi fra microcriminalità e il diritto negato ad una vita normale. Il palcoscenico dei Quartieri. Napoli, Quartieri Spagnoli: un dedalo di vicoli, fra chiese barocche, motorini, bassi e piazze assolate, il diffuso aroma di caffè, il mare che spumeggia poco distante. Le voci che si levano dalle botteghe degli artigiani, i panni stesi. Qualche metro verso sud, il salotto buono di Napoli, Galleria Umberto I, piazza del Plebiscito, teatro San Carlo e Palazzo Reale. Qualche metro occupato da un muro invalicabile di pregiudizi. Un altro mondo. E una maledizione, che sta già nel nome, nella storia: i Quartieri erano infatti sede delle milizie spagnole incaricate nel XVI Secolo di reprimere nel sangue i moti popolari e per i militari divennero subito luogo di prostituzione e delinquenza. Chi nasce oggi nei Quartieri sembra segnato, ha la memoria scandita dai colpi di pistola ed il futuro incerto. Un'esistenza semi dimenticata dalle istituzioni, con spesso vani tentativi di affrancamento da povertà e criminalità. Sotto il giogo di una malavita che sembra invincibile, dove il sogno di un riscatto e una vita normale appare come una montagna da scalare. "I figli del Bronx". Il regista Gaetano Di Vaio ha conosciuto bene la criminalità. Sin da bambino, furtarelli nelle auto, poi la nascita del quartiere Scampia, la tossicodipendenza e l'arresto per spaccio. A Poggioreale, la decisione di cambiare e ricostruirsi una vita. Fondatore della casa di produzione I figli del Bronx, scrittore e produttore (ricordiamo i film di Guido Lombardi e "Napoli Napoli Napoli" di Abel Ferrara), Di Vaio è al suo terzo lungometraggio: cantore e documentarista di una Napoli in ombra, vicina nella quotidianità, ma lontana dalla narrazione mediatica, spesso pieni di retorica, che Gomorra ha attratto negli ultimi anni. Di Vaio non è un osservatore discreto, al contrario è parte integrante del proprio cinema. Il suo passato criminale, la capacità di sintonia con il sottoproletariato, sono chiavi di un rapporto di fiducia che permette ai protagonisti di aprirsi, raccontando le proprie vite, le speranze, le paure, come se l'obiettivo della macchina da presa non li stesse inquadrando. Il "timbro" del criminale. Carmine, Mariano, Luca, Giuseppe, Giovanni, Antonio, Gennaro. Ragazzi, fra i 19 e i 32 anni. Figli di Napoli, orgogliosi del loro accento, gente di mare, cuore del Sud. Vogliono studiare, lavorare, avere una famiglia, vivere. In un luogo dove tutto è doppiamente difficile, dove si nasce con l'etichetta di malavitoso, e pure le scuole organizzano sezioni speciali per chi proviene dai Quartieri. Uno - Giovanni - è figlio di un ex-boss, lontano da quel mondo ripudiato. L'altro - Mariano - moglie e figlio sulle spalle, disoccupato, parcheggiatore abusivo, viene raggiunto da una contravvenzione smisurata, nella stagione dell'inizio delle scuole, con libri e quaderni da comprare. L'altro ancora - Carmine - ce l'ha fatta: è diventato attore, interpreta o' Track in "Romanzo Criminale - la serie", regia di Stefano Sollima. Con loro, altre persone, uomini e donne, tante piccole realtà. Il ricordo dei primo morto ammazzato. I personaggi non sono mai un numero, mai appiattiti sul dato statistico. Di Vaio è interlocutore attento, antropologo umanista che si mette in scena personalmente, facendo scattare un parallelismo fra i Quartieri Spagnoli del 2014 e quelli della sua infanzia e del suo passato criminale. In comune, i giochi a palla da bambini, l'esecuzione camorristica che si consuma davanti agli occhi e il ricordo del suono di quegli spari, che per tutta la vita si ripresenterà nelle notti insonni. "Avevo sei anni, ho visto il mio primo morto ammazzato", risuona nella memoria degli intervistati, costretti a crescere con innaturale velocità. Un film per molti versi necessario. Il film interessa e crea spunti di riflessione per quanto, solo a livello cinematografico, non sia esente da difetti. Qualche scena appare troppo costruita, in particolare il dialogo dopo la pesca in porto risulta posticcio nelle sue figure così troppo accompagnate al profilo del Vesuvio, perdendo in naturalezza. C'è però alla base una spinta etico-solidale ben precisa, che rende questo film, per molti versi, necessario. E' un atto d'accusa nei confronti di chi volge lo sguardo dall'altra parte, di chi guarda e passa. E' la partecipazione collettiva di un popolo che combatte e vince. E' il riscatto di chi, come lo stesso Di Vaio, è riuscito a rinascere.  ]]></testo></articolo><articolo><titolo><![CDATA[Immigrazioni, "Rispettate i diritti di asilo: basta con i respingimenti indiscriminati"]]></titolo><testo><![CDATA[ROMA - Sul tema dell'accoglienza degli immigrati e del recente pronunciamento della Corte Europea per i Diritti dell'Uomo (CEDU), è stata inviata una lettera al presidente del consiglio, Matteo Renzi; al neo ministro degli Esteri, Paolo Gentiloni; a quello dell'Interno, Angelino Alfano; all'Alto Commissario PESC della UE, Federica Mogherini. A firmarla sono stati Raffaele K. Salinari, presidente Terre des Hommes International Federation; Loris De Filippi, presidente di Medici Senza Frontiere Italia; Lorenzo Trucco, presidente Asgi - Associazione Studi Giuridici Immigrazione; Gabriella Guido, portavoce Campagna LasciateCIEntrare Ecco la lettera. Come certamente saprete la Corte Europea per i Diritti dell'Uomo (CEDU) ha nuovamente condannato il Governo Italiano per i respingimenti collettivi (decisione Sharifi contro Italia e Grecia del 21. 10. 2014) per la violazione dell'art. 13 CEDU (diritto a un ricorso effettivo) combinato con l'articolo 3 (divieto di trattamenti inumani e degradanti) "perché le autorità italiane hanno esposto i ricorrenti, rimandandoli in Grecia, ai rischi conseguenti alle falle della procedura di asilo in quel paese" e per violazione dell'art. 4, Protocollo 4 (divieto di espulsioni collettive), Consegnati ai comandanti dei traghetti. La CEDU, si legge nel comunicato stampa immediatamente successivo alla sentenza, "condivide la preoccupazione di diversi osservatori rispetto ai respingimenti automatici attuati dalle autorità frontaliere italiane nei porti dell'Adriatico, di persone che sono il più delle volte consegnate immediatamente ai comandanti dei traghetti per essere ricondotte in Grecia, essendo in tal modo private di ogni diritto procedurale e materiale".  Tra le ruote dei TIR. Le nostre organizzazioni condividono le considerazioni e le preoccupazioni della Corte Europea dei diritti dell'Uomo. E' infatti notizia del 29 ottobre 2014 che al porto di Ancona le forze dell'ordine abbiano respinto in Grecia 16 persone di cittadinanza iraniana, siriana e irachena imbarcatisi su un traghetto della Minoan, nascosti tra le ruote dei Tir o in mezzo al carico. Solo cinque scoperti nella stessa occasione sono stati ammessi alla procedura di asilo.  Il regolamento di Dublino. Notizie di questi giorni, lanciate da RTM, parlano di un respingimento di circa 50 egiziani giunti a Pozzallo in un'imbarcazione con a bordo 329 persone partite dall'Egitto nove giorni prima. Questi respingimenti non si collocano certo nell'ambito di applicazione del regolamento Dublino perché nessuno dei respinti ha potuto o voluto formalizzare una richiesta di asilo. Si è data applicazione ancora una volta da una parte all'Accordo tra Italia e Grecia del 1999 che prevede modalità "semplificate" per le procedure di respingimento verso la Grecia senza nessuna delle garanzie che comunque il regolamento frontiere prevede in favore di qualunque migrante faccia ingresso nel territorio di uno stato appartenente all'area Schengen e dall'altra gli accordi bilaterali di riammissione tra Italia ed Egitto. Paese che non può comunque essere definito un "paese terzo sicuro", come risulta dai rapporti internazionali delle principali agenzie umanitarie che il nostro governo e la comunità internazionale non può ignorare. In contrasto con le disposizioni europee. Queste procedure semplificate di respingimento collettivo, privano i migranti dei più elementari diritti di difesa e di informazione, in quanto, al di là della stessa possibilità di formalizzare una richiesta di asilo, priva le persone della possibilità di fare valere qualsiasi altra causa ostativa rispetto al respingimento immediato e si pone in totale contrapposizione con le disposizioni europee e con la giurisprudenza della CEDU. Quei potenziali richiedenti asilo. Per tali ragioni le nostre organizzazioni, consapevoli che le suddette pratiche collettive e sommarie di respingimento verso Paesi certamente non sicuri, quali, oltre la Grecia, per effetto di possibili respingimenti a catena, la Libia, l'Egitto e la Turchia, lungi dall'essere state inibite rischiano di moltiplicarsi anche quale conseguenza del termine dell'operazione Mare Nostrum, che potrebbe comportare un maggiore afflusso di potenziali richiedenti asilo o comunque di migranti irregolari, alle frontiere portuali ed aeroportuali, chiedono al Governo Italiano l'impegno di far cessare immediatamente qualsiasi procedura di respingimento di migranti, in ottemperanza a quanto sancito dalla CEDU nonché dalla convenzioni internazionali e direttive europee in tema di Protezione internazionale e diritto all'Asilo.  Rispettato il divieto di espulsione. Vi chiediamo altresì di imporre il rispetto del suddetto divieto di espulsione o respingimento collettivi anche in applicazione del Regolamento frontiere Schengen 562 del 2006, il quale, invece, deve essere interpretato e applicato in conformità alla CEDU, con l'esame individuale di ogni persona, anche agli altri Stati membri e ciò in forza del ruolo dell'Italia in questo semestre di Presidenza del Consiglio dell'Unione Europea.   ]]></testo></articolo></sezione><sezione xmlns:fo="http://www.w3.org/1999/XSL/Format" xmlns:xs="http://www.w3.org/2001/XMLSchema" xmlns:fn="http://www.w3.org/2005/xpath-functions" id="2e4f6ca89bc6b47eebaea1d6691da4ee057691e0bf5d2c37529bd145d337b60d"><nome>Economia</nome><articolo><titolo><![CDATA[Lavoro, via alla fase due. Pronti indennizzi esentasse se licenziati non fanno causa e largo ai contratti aziendali]]></titolo><testo><![CDATA[ROMA. A questo punto, nove mesi dopo il giuramento di Matteo Renzi al Quirinale, non c'è più un solo banchiere centrale, esponente di governo europeo o investitore estero che non presenti quella domanda. Giunti al cuore di ogni incontro privato, è sempre la stessa: cosa c'è dentro la scatola della riforma del lavoro, e quando quell'oggetto salterà fuori. Più che sui decimali di deficit, è sui dettagli e la portata della revisione delle regole sul lavoro che si gioca la posizione politica dell'Italia in Europa e la sua tenuta finanziaria sui mercati nel 2015. A Palazzo Chigi questa pressione si avverte ed è anche per questo che in questi giorni si lavora per precisare gli ingranaggi del Jobs Act, e gettare le basi di quella che, nei piani, dovrebbe essere la fase due della riforma del lavoro. Il Jobs Act, con il contratto a tutele crescenti per i nuovi assunti, partirà da zero e riguarderà circa 1,5 milioni di dipendenti in più ogni anno su 23 milioni circa di occupati: è un intervento che per ora cambia solo al margine il mondo del lavoro. La seconda fase invece interessa la grande maggioranza, perché riguarda la contrattazione collettiva. Ecco gli interventi principali. CONTRATTAZIONE. Il governo vuole considerare per legge come preminente la contrattazione aziendale rispetto a quella collettiva. Le intese decentrate potranno modificare i limiti su salari, orari e organizzazione. LICENZIAMENTI. L'intenzione è di rendere conveniente l'indennizzo ai lavoratori licenziati che non ricorrono al giudice. Datore di lavoro e dipendente avranno pochi giorni per accordarsi senza l'intervento della magistratura. In questo modo verrebbe alleggerito il lavoro dei tribunali e resa più rapida la risoluzione dei casi. Gli indennizzi saranno quasi esentasse e potranno arrivare fino ai 24 mesi di salario ordinario. L'ARTICOLO INTEGRALE SU REPUBBLICA IN EDICOLA E SU REPUBBLICA +]]></testo></articolo><articolo><titolo><![CDATA[Piazza Affari rimbalza nonostante il Pil. A picco il petrolio]]></titolo><testo><![CDATA[MILANO - Le Borse cercano conferme dall'Eurozona in attesa di capire se la debolezza economica del Vecchio continente costringerà la Bce di Mario Draghi a spingere sull'acceleratore con nuove misure straordinarie. Nell'ultima seduta di una settimana complicata, l'attenzione degli investitori è stata tutta rivolta ai dati sul Pil del terzo trimestre arrivati dal Vecchio continente: i segnali di ripresa sono ancora deboli, anche se l'inflazione - come certifica Eurostat - è tornata a crescere. Dopo il calo costante registrato dall'inizio dell'anno, i prezzi sono tornati a salire con il +0,4% registrato a ottobre, in positivo anche l'Italia. Dagli Usa, invece, arrivano i dati sulle vendite al dettaglio che a ottobre sono rimbalzate dopo la frenata dello 0,3% di settembre: sono infatti salite dello 0,3%. Complice il calo del prezzo della benzina che ha favorito l'acquisto di merci e servizi da parte delle famiglie americane. Il dato è migliore delle attese degli analisti che avevano messo in conto un rialzo dello 0,2%. Sale anche la fiducia dei consumatori che a novembre misura 89,4 punti da 86,9 in ottobre e contro gli attesi 87,6 punti. Male, invece, l'economia italiana che registra un calo dello 0,1% mettendo a segno il tredicesimo trimestre consecutivo senza crescita. In mattinata le prime indicazioni arrivate da Francia e Germania erano positive. Parigi ha registrato una crescita del Pil nel terzo trimestre dello 0,3%, sopra le attese che parlavano di un aumento limitato allo 0,1%. Nel trimestre precedente, informa l'istituto di statistica Insee, l'economia aveva visto una discesa dello 0,1%. A trainare è la spesa i consumi delle famiglie (+0,2%) e quelli del pubblico. Nello stesso periodo, però, sono stati bruciati 34mila posti di lavoro. Bene anche Berlino che evita la recessione: il Pil, infatti, è tornato a crescere nel terzo trimestre dello 0,1% dopo la battuta d'arresto (-0,1%) dei tre mesi precedenti. A trainare il Pil la spesa delle famiglie, "aumentata considerevolmente" e il commercio con l'estero. Nel complesso, però, l'economia globale continua a stentare come dimostrano le quotazioni del petrolio: il greggio Wti è sceso fino a quota 73,2 dollari al barile, ai minimi dal 2009, prima di recuperare quota 74 dollari e mettendo, comunque, a segno la settima settimana di ribassi. Non accadeva dal 1986. Cala anche il Brent di 22 centesimi a 77,27 dollari. A pesare sulle quotazioni dell'oro nero è il calo della domanda internazionale associato alla decisione dell'Opec di non tagliare la produzione e l'aumento esponenziale di quella Usa,In questo contesto a Milano Piazza Affari ha guadgnato lo 0,97%%, Parigi lo 0,35%), Londra lo 0,18%, mentre Francoforte ha chiuso in parità. L'euro quota sopra 1,24 dollari, mentre lo yen arretra al nuovo minimo da sette anni sul biglietto verde a 116,30. I mercati scommettono sulle elezioni anticipate in Giappone e lo yen affonda. Poco mosso lo spread in area 155 punti base con i Btp che sul mercato secondario rendono il 2,34%. Sugli scudi Ferragamo dopo i risultati della vigilia, bene anche Unipolsai che ha registrato un aumento dell'utile a 593 milioni di euro nei primi nove mesi dell'anno.   Alla chiusura dell'Europa, poco mossa Wall Street dopo il record della vigilia: il Dow Jones è invariato come l'S&P 500, mentre il Nasdaq avanza dello 0,2%. In mattinata la Borsa di Tokyo ha chiuso in rialzo consolidando, per la quarta seduta consecutiva, i massimi da sette anni e mezzo: l'indice Nikkei ha recuperato lo 0,56% a 17. 490,83 punti. Continua a soffrire l'oro che cala a 1. 157 dollari l'oncia.]]></testo></articolo><articolo><titolo><![CDATA[Fonsai, chiusa l'inchiesta sul "papello"]]></titolo><testo><![CDATA[MILANO - Il pm di Milano Luigi Orsi ha chiuso il filone di indagini su Fonsai nei confronti dell'amministratore delegato di Mediobanca Alberto Nagel e di Salvatore Ligresti con l'accusa di ostacolo all'attività di vigilanza della Consob in relazione alla vicenda del cosiddetto 'papello'. Ecco il papello tra Nagel e Ligresti di WALTER GALBIATIIl documentoL'avviso di conclusione delle indagini, che prelude alla richiesta di rinvio a giudizio, è stato notificato dalla Gdf di Milano. Il filone di indagine a carico dell'ad di Piazzetta Cuccia e di Ligresti era nato nell'estate del 2012 nell'ambito della più ampia inchiesta del pm Orsi sul gruppo dell'immobiliarista di Paternò. L'inchiesta vede al centro il presunto patto segreto, che sarebbe stato siglato il 17 maggio 2012, nella sede del gruppo Compass tra Nagel e Salvatore Ligresti. Un'intesa finalizzata, secondo l'accusa, ad assicurare alla famiglia siciliana, responsabile del dissesto del gruppo assicurativo Fonsai, una lauta buonuscita - circa 45 milioni di euro per le quote in Premafin più una serie di benefit per l'ingegnere e i suoi tre figli Paolo, Jonella e Giulia - nell'ambito del piano di salvataggio predisposto da Unipol per Fonsai. Per il  pm Luigi Orsi, il "papello" sarebbe un accordo segreto tra la famiglia e Mediobanca per aggirare l'intervento del presidente della Consob, Giuseppe Vegas, che il 27 gennaio in un incontro con Nagel, Cimbri, gli avvocati e l'advisor dei Ligresti, Gerardo Braggiotti, aveva posto il veto a eventuali vantaggi al costruttore di Paternò nell'ambito del salvataggio di Fonsai. Il giorno dopo, gli stessi protagonisti si incontrano con Ghizzoni per renderlo partecipe dell'accordo. Nagel, dopo aver ricevuto un invito a comparire, il primo agosto 2012 si era presentato davanti al pm, presso la sede del Nucleo di polizia tributaria della Gdf di Milano, ed era stato interrogato per diverse ore. Come specificato nel capo di imputazione, gli investigatori hanno trovato il cosiddetto 'papello' custodito nella cassaforte dell'avvocato Cristina Rossello, segretaria del patto di Mediobanca. Nel foglio sottoscritto dall'ingegnere siciliano e siglato dall'amministratore delegato di Mediobanca, l'ex patron di Fonsai e i suoi figli elencavano i benefici che avrebbero desiderato fossero loro riconosciuti, in vista della loro uscita dal controllo di Fonsai: 45 milioni per la cessione del 30% di Premafin, il riconoscimento ai tre figli di Ligresti e allo stesso Salvatore di 700 mila euro a testa per cinque anni, nonchè incarichi, consulenze, benefit altri vantaggi come le vacanza gratuite al Tanka Village in Sardegna sotto forma di pagamento dell'affitto degli appartamenti all'interno del complesso turistico. Le carte. I due sono accusati di ostacolo alle funzioni di vigilanza, perché come si legge nel documento di chiusura indagine "in concorso tra loro, NAGEL quale amministratore delegato di Mediobanca Spa e promotore dell'operazione di salvataggio del gruppo Premafin Spa/Fondiaria Sai Spa, LIGRESTI quale dominus del gruppo anzidetto, consapevolmente ostacolavano la funzione di vigilanza della Consob con riferimento all'esistenza e alle circostanze della trattativa - tra la banca e la famiglia Ligresti - finalizzata a regolamentare l'uscita di Ligresti dal gruppo Premafìn Spa/Fondiaria Sai Spa". In particolare, "mentre la holding e la sub holding del gruppo Ligresti, rispettivamente Premafìn Spa e Fondiaria Sai Spa, versavano in una situazione di crisi tale da esigere adeguato aumento di capitale e mentre era in corso (gennaio 2012) una trattativa tra la famiglia Ligresti, le principali banche creditrici (tra le quali Mediobanca) e la Unipol Gruppo Finanziario Spa, fìnalizzata a realizzare l'ingresso di quest'ultima nel capitale sociale di Premafìn Spa e quindi di Fondiaria Sai Spa, il 17 maggio 2012 NAGEL e LIGRESTI siglavano un documento manoscritto intestato "accordi tra famiglia e Nagel, Pagliaro, Cimbri, Ghizzoni" acquisito agli atti nel quale figurano elencati una serie dì utilità da riconoscere ai membri della famiglia Ligresti". Ai Ligresti, nonostante pubblicamente si dicesse che non sarebbe toccato nulla, in realtà privatamente si riconosceva loro loro l'importo di euro "45 milioni netti per il 30% di Premafìn, con altri ai quattro 700mila euroall'anno per cinque anni a testa, J. (Jonella Ligresti) buonuscita per la carica, G. (Giulia Ligresti) buonuscita + consulenza in Compagnie Monegasque, P. (Paolo Ligresti) buonuscita e mantenimento della dirigenza nella società svizzera. Ing. (Salvatore Ligresti) contratto Hines, uso gratuito per cinque anni uffici Milano LOcatelli e Repubblica e Roma piazza di Spagna, segreterie attuali, autisti attuali, foresterie Milano e Roma, auto attualmente util affìtto per cinque anni appartamenti al Tanka, Fondazione Giulia con attuale dotazione, Cesarina e Cascina di Milano". L'accordo non era stato comunicato alla vigilanza di mercato e anzi era tenuto nascosto mediante consegna all'avv. Cristina Rossello, segretario del patto dì sindacato dì Mediobanca.  ]]></testo></articolo><articolo><titolo><![CDATA[Sopaf, indagato per truffa il presidente dell'Inpgi]]></titolo><testo><![CDATA[MILANO - Indagato il presidente del'Istituto Nazionale di Previdenza dei Giornalisti (Inpgi) Andrea Camporese. L'accusa è truffa ai danni dell'Istituto: secondo la procura di Milano, Camporese, in concorso con gli amministratori della Sopaf dei fratelli Magnoni, avrebbe consentito alla società di realizzare un ingiusto profitto in danno dell'Inpgi per 7,6 milioni di euro, attraverso operazioni di trasferimento di quote del Fip, il Fondo Immobili Pubblici. A maggio, i fratelli Magnoni sono stati arrestati per associazione a delinquere. Mentre tre giorni fa è finito in manette l'ex presidente della Cassa dei ragionieri per una presunta tangente di un milione, Paolo Saltarelli, sempre nell'ambito delle indagini su Sopaf. Nel nuovo ramo dell'inchiesta, tra gli indagati Giorgio Magnoni, Alberto Ciaperoni, Stefano Siglienti, Andrea Toschi, della Sopaf e il banchiere d'affari Gianfranco Paparella. La presunta truffa sarebbe avvenuta nel contesto di una complessa operazione finanziaria: secondo gli inquirenti, Sopaf Spa ha acquistato quote Fip, poi rivendute all'Inpgi e all'Enpam (Ente di previdenza dei medici) dalla società austriaca Immowest. Non avendo la disponibilità finanziaria per concludere la transazione con Immowest, Sopaf è riuscita a definire l'operazione solo grazie a un finanziamento occulto ottenuto dagli stessi. Per poter celare il finanziamento - sostiene l'accusa - sono stati stipulati, tra Sopaf e gli enti Enpam e Inpgi, due Escrow Agreement (un deposito in garanzia presso terzi rispetto ai contraenti), collegati ai contratti di compravendita; tali atti sono stati strutturati in modo tale da permettere a Sopaf di poter disporre del prezzo di vendita prima che i certificati delle quote Fip fossero trasferiti agli enti. Per quel che concerne specificamente l'Inpgi gli inquirenti hanno accertato che i dirigenti dell'ente non sono intervenuti in alcuna fase della redazione dei Escrow Agreement, accettando passivamente quanto stabilito da Sopaf. Tale particolare è confermato - secondo l'accusa - dall'analisi della documentazione acquisita e dalle dichiarazioni dei dipendenti di Intesa Sanpaolo (Escrow Agent dell'operazione) coinvolti nelle operazioni. Sempre secondo l'accusa, il contratto di Escrow con l'Inpgi è stato strutturato esclusivamente per permettere a Sopaf di costituire la provvista necessaria per l'acquisto delle quote Fip da Immowest. Tale contratto - sempre secondo gli inquirenti - è stato occultato al Consiglio di Amministrazione dell'ente in sede di ratifica della delibera presidenziale n. 42 del 19 febbraio 2009 (con cui è stato disposto l'acquisto delle quote Fip da Sopaf) a firma di Camporese, ratificata dal Consiglio di amministrazione con atto n. 40 del successivo 7 aprile. L'effetto della complessa operazione, secondo i pm - sarebbe stato quello di un ingiusto profitto realizzato dalla Sopaf ai danni dell'Inpgi per oltre sette milioni e mezzo di euro.  ]]></testo></articolo><articolo><titolo><![CDATA[Alitalia, l'Antitrust Ue dà via libera al matrimonio con Etihad]]></titolo><testo><![CDATA[BRUXELLES - La direzione Antitrust della Commissione europea, sotto la guida della commissaria Margrethe Vestager, ha dato il via libera ufficiale alla partnership tra Alitalia ed Etihad, confermando le informazioni circolate nelle ore passate. Bruxelles pone come unica condizione che la nuova compagnia rispetti gli impegni presi sulla tratta Roma-Belgrado. "La decisione è subordinata, in particolare, all'impegno assunto da Alitalia Cai ed Etihad di liberare alcuni slot a favore di nuovi operatori presso gli aeroporti di Roma Fiumicino e di Belgrado," si legge in una nota appena pubblicata dall'esecutivo Ue. "La Commissione temeva che il monopolio generato dall'operazione sulla rotta Roma-Belgrado avrebbe potuto comportare un aumento dei prezzi e una minore qualità del servizio per i passeggeri. Gli impegni proposti rispondono a tali preoccupazioni" aggiunge la nota, che precisa che la fusione "non solleva gravi preoccupazioni in materia di concorrenza" su tutte le altre rotte interessate dall'operazione. La compagnia: "Operazione conclusa entro 2014". Dopo il via libera della Commissione, Alitalia ha diffuso una nota in cui sottolinea come le parti "continuano a lavorare insieme al fine di completare l'operazione entro la fine dell'anno". "Alitalia ed Etihad airways - si legge nella nota - confermano di aver ricevuto l'autorizzazione al loro accordo da parte della commissione europea ai sensi del regolamento europeo n. 139/2004. Le compagnie potranno pertanto procedere con il closing del loro accordo di partnership strategica annunciato nel mese di agosto. A seguito del completamento della attività istruttoria, la commissione europea ha confermato oggi che la partnership tra Alitalia e Etihad è conforme alla normativa europea in materia di concorrenza". Per l'amministratore delegato di Alitalia, Gabriele del Torchio, "la decisione odierna della Commissione Europea consente di avviare l'investimento straniero più importante mai realizzato in Alitalia e dimostra la grande fiducia nel nostro business".  ]]></testo></articolo><articolo><titolo><![CDATA[Rai Way in Borsa a 2,95 euro per azione]]></titolo><testo><![CDATA[MILANO - Rai Way debutterà a Piazza Affari il prossimo 19 novembre. Dopo un serie di ritiri dell'ultima ora da Italiaonline a Fedrigoni fino a Intercos, la Borsa è pronta a salutare la nuova matricola che gestisce la trasmissione del segnale tv della Rai: il prezzo d'offerta è stato fissato in 2,95 euro per azione, al minimo della forchetta, con una domanda che, al prezzo di offerta, è stata pari a 2,1 volte il quantitativo di azioni offerte. La capitalizzazione di Borsa di Rai Way, calcolata sulla base del prezzo di offerta, è pari a 802 milioni di euro. L'Abc della quotazione. L'offerta globale di vendita ha avuto ad oggetto 83. 000. 000 di azioni ordinarie: è inoltre prevista a beneficio dei coordinatori dell'offerta globale un'opzione concessa da Rai di chiedere in prestito, ai fini di una sovrallocazione nell'ambito del collocamento istituzionale (opzione di over allotment) nonchè, una correlata opzione, esercitabile nei 30 giorni successivi all'inizio delle negoziazioni, di acquistare (opzione greenshoe) ulteriori massime 12. 000. 000 di azioni ordinarie della società. Ad esito dell'offerta globale di vendita, il 30,51% del capitale sociale di Rai way (ovvero il 34,93% in caso di integrale esercizio dell'opzione greenshoe) sarà posseduto dal mercato.  ]]></testo></articolo><articolo><titolo><![CDATA[Exor, la cassaforte degli Agnelli custodisce 8,89 miliardi]]></titolo><testo><![CDATA[MILANO - Non perde valore la cassaforte degli Agnelli, Exor, la holding che controlla il 31% di Fca, il 27% di Cnh e il 79% di Cushman&Wakefield. Ma anche il 63,7% della Juventus, il 17,37% di Banca Leonardo, il 38,29% di Almacantar, società specializzata nella commercializzazione di immobili a Londra e Parigi, il 4,7% dell&#8217;Economist e il 17% di Banijay group, media company francese. Il valore degli asset è di 8,891 miliardi di euro, in rialzo di 39 milioni di euro rispetto fine dicembre 2013. L'utile è stato di 142 milioni di euro contro i 1. 743,4 milioni dello scorso anno, quando però la società aveva beneficiato della plusvalenza per la cessione di Sgs e dei dividendi distribuiti dalla stessa società (circa 1. 590 milioni di euro in totale). La società gode, quindi, di ottima salute e ha in cassa 1. 324 milioni di euro in crescita di 43,3 milioni rispetto alla fine dello scorso anno. Una parte del tesoro (600 milioni) verrà investito nel bond convertibile in azioni Fca da 2,5 miliardi di euro, annunciato con la quotazione di Ferrari. Nel terzo trimestre l'utile consolidato è stato pari a 84,6 milioni (da 71,6 milioni dell'anno scorso): un incremento legato "principalmente dall'aumento della quota nel risultato delle partecipate per 24,8 milioni". Al 30 settembre, inoltre, la posizione finanziaria netta consolidata era positiva per 1,324 miliardi (da 1,281 miliardi di fine 2013). Quante alle previsioni per l'intero esercizio la holding di casa Agnelli stima "un risultato positivo".  ]]></testo></articolo></sezione><sezione xmlns:fo="http://www.w3.org/1999/XSL/Format" xmlns:xs="http://www.w3.org/2001/XMLSchema" xmlns:fn="http://www.w3.org/2005/xpath-functions" id="60ae4d9aefd91837963897796bf690278115222063328695eac846172015e2f8"><nome>Economia</nome><articolo><titolo><![CDATA[Lavoro, via alla fase due. Pronti indennizzi esentasse se licenziati non fanno causa e largo ai contratti aziendali]]></titolo><testo><![CDATA[ROMA. A questo punto, nove mesi dopo il giuramento di Matteo Renzi al Quirinale, non c'è più un solo banchiere centrale, esponente di governo europeo o investitore estero che non presenti quella domanda. Giunti al cuore di ogni incontro privato, è sempre la stessa: cosa c'è dentro la scatola della riforma del lavoro, e quando quell'oggetto salterà fuori. Più che sui decimali di deficit, è sui dettagli e la portata della revisione delle regole sul lavoro che si gioca la posizione politica dell'Italia in Europa e la sua tenuta finanziaria sui mercati nel 2015. A Palazzo Chigi questa pressione si avverte ed è anche per questo che in questi giorni si lavora per precisare gli ingranaggi del Jobs Act, e gettare le basi di quella che, nei piani, dovrebbe essere la fase due della riforma del lavoro. Il Jobs Act, con il contratto a tutele crescenti per i nuovi assunti, partirà da zero e riguarderà circa 1,5 milioni di dipendenti in più ogni anno su 23 milioni circa di occupati: è un intervento che per ora cambia solo al margine il mondo del lavoro. La seconda fase invece interessa la grande maggioranza, perché riguarda la contrattazione collettiva. Ecco gli interventi principali. CONTRATTAZIONE. Il governo vuole considerare per legge come preminente la contrattazione aziendale rispetto a quella collettiva. Le intese decentrate potranno modificare i limiti su salari, orari e organizzazione. LICENZIAMENTI. L'intenzione è di rendere conveniente l'indennizzo ai lavoratori licenziati che non ricorrono al giudice. Datore di lavoro e dipendente avranno pochi giorni per accordarsi senza l'intervento della magistratura. In questo modo verrebbe alleggerito il lavoro dei tribunali e resa più rapida la risoluzione dei casi. Gli indennizzi saranno quasi esentasse e potranno arrivare fino ai 24 mesi di salario ordinario. L'ARTICOLO INTEGRALE SU REPUBBLICA IN EDICOLA E SU REPUBBLICA +]]></testo></articolo><articolo><titolo><![CDATA[Piazza Affari rimbalza nonostante il Pil. A picco il petrolio]]></titolo><testo><![CDATA[MILANO - Le Borse cercano conferme dall'Eurozona in attesa di capire se la debolezza economica del Vecchio continente costringerà la Bce di Mario Draghi a spingere sull'acceleratore con nuove misure straordinarie. Nell'ultima seduta di una settimana complicata, l'attenzione degli investitori è stata tutta rivolta ai dati sul Pil del terzo trimestre arrivati dal Vecchio continente: i segnali di ripresa sono ancora deboli, anche se l'inflazione - come certifica Eurostat - è tornata a crescere. Dopo il calo costante registrato dall'inizio dell'anno, i prezzi sono tornati a salire con il +0,4% registrato a ottobre, in positivo anche l'Italia. Dagli Usa, invece, arrivano i dati sulle vendite al dettaglio che a ottobre sono rimbalzate dopo la frenata dello 0,3% di settembre: sono infatti salite dello 0,3%. Complice il calo del prezzo della benzina che ha favorito l'acquisto di merci e servizi da parte delle famiglie americane. Il dato è migliore delle attese degli analisti che avevano messo in conto un rialzo dello 0,2%. Sale anche la fiducia dei consumatori che a novembre misura 89,4 punti da 86,9 in ottobre e contro gli attesi 87,6 punti. Male, invece, l'economia italiana che registra un calo dello 0,1% mettendo a segno il tredicesimo trimestre consecutivo senza crescita. In mattinata le prime indicazioni arrivate da Francia e Germania erano positive. Parigi ha registrato una crescita del Pil nel terzo trimestre dello 0,3%, sopra le attese che parlavano di un aumento limitato allo 0,1%. Nel trimestre precedente, informa l'istituto di statistica Insee, l'economia aveva visto una discesa dello 0,1%. A trainare è la spesa i consumi delle famiglie (+0,2%) e quelli del pubblico. Nello stesso periodo, però, sono stati bruciati 34mila posti di lavoro. Bene anche Berlino che evita la recessione: il Pil, infatti, è tornato a crescere nel terzo trimestre dello 0,1% dopo la battuta d'arresto (-0,1%) dei tre mesi precedenti. A trainare il Pil la spesa delle famiglie, "aumentata considerevolmente" e il commercio con l'estero. Nel complesso, però, l'economia globale continua a stentare come dimostrano le quotazioni del petrolio: il greggio Wti è sceso fino a quota 73,2 dollari al barile, ai minimi dal 2009, prima di recuperare quota 74 dollari e mettendo, comunque, a segno la settima settimana di ribassi. Non accadeva dal 1986. Cala anche il Brent di 22 centesimi a 77,27 dollari. A pesare sulle quotazioni dell'oro nero è il calo della domanda internazionale associato alla decisione dell'Opec di non tagliare la produzione e l'aumento esponenziale di quella Usa,In questo contesto a Milano Piazza Affari ha guadgnato lo 0,97%%, Parigi lo 0,35%), Londra lo 0,18%, mentre Francoforte ha chiuso in parità. L'euro quota sopra 1,24 dollari, mentre lo yen arretra al nuovo minimo da sette anni sul biglietto verde a 116,30. I mercati scommettono sulle elezioni anticipate in Giappone e lo yen affonda. Poco mosso lo spread in area 155 punti base con i Btp che sul mercato secondario rendono il 2,34%. Sugli scudi Ferragamo dopo i risultati della vigilia, bene anche Unipolsai che ha registrato un aumento dell'utile a 593 milioni di euro nei primi nove mesi dell'anno.   Alla chiusura dell'Europa, poco mossa Wall Street dopo il record della vigilia: il Dow Jones è invariato come l'S&P 500, mentre il Nasdaq avanza dello 0,2%. In mattinata la Borsa di Tokyo ha chiuso in rialzo consolidando, per la quarta seduta consecutiva, i massimi da sette anni e mezzo: l'indice Nikkei ha recuperato lo 0,56% a 17. 490,83 punti. Continua a soffrire l'oro che cala a 1. 157 dollari l'oncia.]]></testo></articolo><articolo><titolo><![CDATA[Fonsai, chiusa l'inchiesta sul "papello"]]></titolo><testo><![CDATA[MILANO - Il pm di Milano Luigi Orsi ha chiuso il filone di indagini su Fonsai nei confronti dell'amministratore delegato di Mediobanca Alberto Nagel e di Salvatore Ligresti con l'accusa di ostacolo all'attività di vigilanza della Consob in relazione alla vicenda del cosiddetto 'papello'. Ecco il papello tra Nagel e Ligresti di WALTER GALBIATIIl documentoL'avviso di conclusione delle indagini, che prelude alla richiesta di rinvio a giudizio, è stato notificato dalla Gdf di Milano. Il filone di indagine a carico dell'ad di Piazzetta Cuccia e di Ligresti era nato nell'estate del 2012 nell'ambito della più ampia inchiesta del pm Orsi sul gruppo dell'immobiliarista di Paternò. L'inchiesta vede al centro il presunto patto segreto, che sarebbe stato siglato il 17 maggio 2012, nella sede del gruppo Compass tra Nagel e Salvatore Ligresti. Un'intesa finalizzata, secondo l'accusa, ad assicurare alla famiglia siciliana, responsabile del dissesto del gruppo assicurativo Fonsai, una lauta buonuscita - circa 45 milioni di euro per le quote in Premafin più una serie di benefit per l'ingegnere e i suoi tre figli Paolo, Jonella e Giulia - nell'ambito del piano di salvataggio predisposto da Unipol per Fonsai. Per il  pm Luigi Orsi, il "papello" sarebbe un accordo segreto tra la famiglia e Mediobanca per aggirare l'intervento del presidente della Consob, Giuseppe Vegas, che il 27 gennaio in un incontro con Nagel, Cimbri, gli avvocati e l'advisor dei Ligresti, Gerardo Braggiotti, aveva posto il veto a eventuali vantaggi al costruttore di Paternò nell'ambito del salvataggio di Fonsai. Il giorno dopo, gli stessi protagonisti si incontrano con Ghizzoni per renderlo partecipe dell'accordo. Nagel, dopo aver ricevuto un invito a comparire, il primo agosto 2012 si era presentato davanti al pm, presso la sede del Nucleo di polizia tributaria della Gdf di Milano, ed era stato interrogato per diverse ore. Come specificato nel capo di imputazione, gli investigatori hanno trovato il cosiddetto 'papello' custodito nella cassaforte dell'avvocato Cristina Rossello, segretaria del patto di Mediobanca. Nel foglio sottoscritto dall'ingegnere siciliano e siglato dall'amministratore delegato di Mediobanca, l'ex patron di Fonsai e i suoi figli elencavano i benefici che avrebbero desiderato fossero loro riconosciuti, in vista della loro uscita dal controllo di Fonsai: 45 milioni per la cessione del 30% di Premafin, il riconoscimento ai tre figli di Ligresti e allo stesso Salvatore di 700 mila euro a testa per cinque anni, nonchè incarichi, consulenze, benefit altri vantaggi come le vacanza gratuite al Tanka Village in Sardegna sotto forma di pagamento dell'affitto degli appartamenti all'interno del complesso turistico. Le carte. I due sono accusati di ostacolo alle funzioni di vigilanza, perché come si legge nel documento di chiusura indagine "in concorso tra loro, NAGEL quale amministratore delegato di Mediobanca Spa e promotore dell'operazione di salvataggio del gruppo Premafin Spa/Fondiaria Sai Spa, LIGRESTI quale dominus del gruppo anzidetto, consapevolmente ostacolavano la funzione di vigilanza della Consob con riferimento all'esistenza e alle circostanze della trattativa - tra la banca e la famiglia Ligresti - finalizzata a regolamentare l'uscita di Ligresti dal gruppo Premafìn Spa/Fondiaria Sai Spa". In particolare, "mentre la holding e la sub holding del gruppo Ligresti, rispettivamente Premafìn Spa e Fondiaria Sai Spa, versavano in una situazione di crisi tale da esigere adeguato aumento di capitale e mentre era in corso (gennaio 2012) una trattativa tra la famiglia Ligresti, le principali banche creditrici (tra le quali Mediobanca) e la Unipol Gruppo Finanziario Spa, fìnalizzata a realizzare l'ingresso di quest'ultima nel capitale sociale di Premafìn Spa e quindi di Fondiaria Sai Spa, il 17 maggio 2012 NAGEL e LIGRESTI siglavano un documento manoscritto intestato "accordi tra famiglia e Nagel, Pagliaro, Cimbri, Ghizzoni" acquisito agli atti nel quale figurano elencati una serie dì utilità da riconoscere ai membri della famiglia Ligresti". Ai Ligresti, nonostante pubblicamente si dicesse che non sarebbe toccato nulla, in realtà privatamente si riconosceva loro loro l'importo di euro "45 milioni netti per il 30% di Premafìn, con altri ai quattro 700mila euroall'anno per cinque anni a testa, J. (Jonella Ligresti) buonuscita per la carica, G. (Giulia Ligresti) buonuscita + consulenza in Compagnie Monegasque, P. (Paolo Ligresti) buonuscita e mantenimento della dirigenza nella società svizzera. Ing. (Salvatore Ligresti) contratto Hines, uso gratuito per cinque anni uffici Milano LOcatelli e Repubblica e Roma piazza di Spagna, segreterie attuali, autisti attuali, foresterie Milano e Roma, auto attualmente util affìtto per cinque anni appartamenti al Tanka, Fondazione Giulia con attuale dotazione, Cesarina e Cascina di Milano". L'accordo non era stato comunicato alla vigilanza di mercato e anzi era tenuto nascosto mediante consegna all'avv. Cristina Rossello, segretario del patto dì sindacato dì Mediobanca.  ]]></testo></articolo><articolo><titolo><![CDATA[Sopaf, indagato per truffa il presidente dell'Inpgi]]></titolo><testo><![CDATA[MILANO - Indagato il presidente del'Istituto Nazionale di Previdenza dei Giornalisti (Inpgi) Andrea Camporese. L'accusa è truffa ai danni dell'Istituto: secondo la procura di Milano, Camporese, in concorso con gli amministratori della Sopaf dei fratelli Magnoni, avrebbe consentito alla società di realizzare un ingiusto profitto in danno dell'Inpgi per 7,6 milioni di euro, attraverso operazioni di trasferimento di quote del Fip, il Fondo Immobili Pubblici. A maggio, i fratelli Magnoni sono stati arrestati per associazione a delinquere. Mentre tre giorni fa è finito in manette l'ex presidente della Cassa dei ragionieri per una presunta tangente di un milione, Paolo Saltarelli, sempre nell'ambito delle indagini su Sopaf. Nel nuovo ramo dell'inchiesta, tra gli indagati Giorgio Magnoni, Alberto Ciaperoni, Stefano Siglienti, Andrea Toschi, della Sopaf e il banchiere d'affari Gianfranco Paparella. La presunta truffa sarebbe avvenuta nel contesto di una complessa operazione finanziaria: secondo gli inquirenti, Sopaf Spa ha acquistato quote Fip, poi rivendute all'Inpgi e all'Enpam (Ente di previdenza dei medici) dalla società austriaca Immowest. Non avendo la disponibilità finanziaria per concludere la transazione con Immowest, Sopaf è riuscita a definire l'operazione solo grazie a un finanziamento occulto ottenuto dagli stessi. Per poter celare il finanziamento - sostiene l'accusa - sono stati stipulati, tra Sopaf e gli enti Enpam e Inpgi, due Escrow Agreement (un deposito in garanzia presso terzi rispetto ai contraenti), collegati ai contratti di compravendita; tali atti sono stati strutturati in modo tale da permettere a Sopaf di poter disporre del prezzo di vendita prima che i certificati delle quote Fip fossero trasferiti agli enti. Per quel che concerne specificamente l'Inpgi gli inquirenti hanno accertato che i dirigenti dell'ente non sono intervenuti in alcuna fase della redazione dei Escrow Agreement, accettando passivamente quanto stabilito da Sopaf. Tale particolare è confermato - secondo l'accusa - dall'analisi della documentazione acquisita e dalle dichiarazioni dei dipendenti di Intesa Sanpaolo (Escrow Agent dell'operazione) coinvolti nelle operazioni. Sempre secondo l'accusa, il contratto di Escrow con l'Inpgi è stato strutturato esclusivamente per permettere a Sopaf di costituire la provvista necessaria per l'acquisto delle quote Fip da Immowest. Tale contratto - sempre secondo gli inquirenti - è stato occultato al Consiglio di Amministrazione dell'ente in sede di ratifica della delibera presidenziale n. 42 del 19 febbraio 2009 (con cui è stato disposto l'acquisto delle quote Fip da Sopaf) a firma di Camporese, ratificata dal Consiglio di amministrazione con atto n. 40 del successivo 7 aprile. L'effetto della complessa operazione, secondo i pm - sarebbe stato quello di un ingiusto profitto realizzato dalla Sopaf ai danni dell'Inpgi per oltre sette milioni e mezzo di euro.  ]]></testo></articolo><articolo><titolo><![CDATA[Alitalia, l'Antitrust Ue dà via libera al matrimonio con Etihad]]></titolo><testo><![CDATA[BRUXELLES - La direzione Antitrust della Commissione europea, sotto la guida della commissaria Margrethe Vestager, ha dato il via libera ufficiale alla partnership tra Alitalia ed Etihad, confermando le informazioni circolate nelle ore passate. Bruxelles pone come unica condizione che la nuova compagnia rispetti gli impegni presi sulla tratta Roma-Belgrado. "La decisione è subordinata, in particolare, all'impegno assunto da Alitalia Cai ed Etihad di liberare alcuni slot a favore di nuovi operatori presso gli aeroporti di Roma Fiumicino e di Belgrado," si legge in una nota appena pubblicata dall'esecutivo Ue. "La Commissione temeva che il monopolio generato dall'operazione sulla rotta Roma-Belgrado avrebbe potuto comportare un aumento dei prezzi e una minore qualità del servizio per i passeggeri. Gli impegni proposti rispondono a tali preoccupazioni" aggiunge la nota, che precisa che la fusione "non solleva gravi preoccupazioni in materia di concorrenza" su tutte le altre rotte interessate dall'operazione. La compagnia: "Operazione conclusa entro 2014". Dopo il via libera della Commissione, Alitalia ha diffuso una nota in cui sottolinea come le parti "continuano a lavorare insieme al fine di completare l'operazione entro la fine dell'anno". "Alitalia ed Etihad airways - si legge nella nota - confermano di aver ricevuto l'autorizzazione al loro accordo da parte della commissione europea ai sensi del regolamento europeo n. 139/2004. Le compagnie potranno pertanto procedere con il closing del loro accordo di partnership strategica annunciato nel mese di agosto. A seguito del completamento della attività istruttoria, la commissione europea ha confermato oggi che la partnership tra Alitalia e Etihad è conforme alla normativa europea in materia di concorrenza". Per l'amministratore delegato di Alitalia, Gabriele del Torchio, "la decisione odierna della Commissione Europea consente di avviare l'investimento straniero più importante mai realizzato in Alitalia e dimostra la grande fiducia nel nostro business".  ]]></testo></articolo><articolo><titolo><![CDATA[Rai Way in Borsa a 2,95 euro per azione]]></titolo><testo><![CDATA[MILANO - Rai Way debutterà a Piazza Affari il prossimo 19 novembre. Dopo un serie di ritiri dell'ultima ora da Italiaonline a Fedrigoni fino a Intercos, la Borsa è pronta a salutare la nuova matricola che gestisce la trasmissione del segnale tv della Rai: il prezzo d'offerta è stato fissato in 2,95 euro per azione, al minimo della forchetta, con una domanda che, al prezzo di offerta, è stata pari a 2,1 volte il quantitativo di azioni offerte. La capitalizzazione di Borsa di Rai Way, calcolata sulla base del prezzo di offerta, è pari a 802 milioni di euro. L'Abc della quotazione. L'offerta globale di vendita ha avuto ad oggetto 83. 000. 000 di azioni ordinarie: è inoltre prevista a beneficio dei coordinatori dell'offerta globale un'opzione concessa da Rai di chiedere in prestito, ai fini di una sovrallocazione nell'ambito del collocamento istituzionale (opzione di over allotment) nonchè, una correlata opzione, esercitabile nei 30 giorni successivi all'inizio delle negoziazioni, di acquistare (opzione greenshoe) ulteriori massime 12. 000. 000 di azioni ordinarie della società. Ad esito dell'offerta globale di vendita, il 30,51% del capitale sociale di Rai way (ovvero il 34,93% in caso di integrale esercizio dell'opzione greenshoe) sarà posseduto dal mercato.  ]]></testo></articolo><articolo><titolo><![CDATA[Exor, la cassaforte degli Agnelli custodisce 8,89 miliardi]]></titolo><testo><![CDATA[MILANO - Non perde valore la cassaforte degli Agnelli, Exor, la holding che controlla il 31% di Fca, il 27% di Cnh e il 79% di Cushman&Wakefield. Ma anche il 63,7% della Juventus, il 17,37% di Banca Leonardo, il 38,29% di Almacantar, società specializzata nella commercializzazione di immobili a Londra e Parigi, il 4,7% dell&#8217;Economist e il 17% di Banijay group, media company francese. Il valore degli asset è di 8,891 miliardi di euro, in rialzo di 39 milioni di euro rispetto fine dicembre 2013. L'utile è stato di 142 milioni di euro contro i 1. 743,4 milioni dello scorso anno, quando però la società aveva beneficiato della plusvalenza per la cessione di Sgs e dei dividendi distribuiti dalla stessa società (circa 1. 590 milioni di euro in totale). La società gode, quindi, di ottima salute e ha in cassa 1. 324 milioni di euro in crescita di 43,3 milioni rispetto alla fine dello scorso anno. Una parte del tesoro (600 milioni) verrà investito nel bond convertibile in azioni Fca da 2,5 miliardi di euro, annunciato con la quotazione di Ferrari. Nel terzo trimestre l'utile consolidato è stato pari a 84,6 milioni (da 71,6 milioni dell'anno scorso): un incremento legato "principalmente dall'aumento della quota nel risultato delle partecipate per 24,8 milioni". Al 30 settembre, inoltre, la posizione finanziaria netta consolidata era positiva per 1,324 miliardi (da 1,281 miliardi di fine 2013). Quante alle previsioni per l'intero esercizio la holding di casa Agnelli stima "un risultato positivo".  ]]></testo></articolo></sezione></giornale>
